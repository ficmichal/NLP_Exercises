Andre Norton

Rok jednorożca



Gillan z opactwa Norstead


Jak można odróżnić nadchodzące dobre dni od złych? Są w życiu takie chwile, kiedy wita się z radością każdą zmianę. Albowiem wydaje się wtedy, że nic nie może być gorsze niż niezmienność dni w małej społeczności odgrodzonej wysokimi murami od świata zewnętrznego. Z dzwonnicy opactwa Norstead - a ileż lat upłynęło od chwili, gdy zadzwonił tam dzwon - widać było jak na dłoni Krainę Dolin, zwaną też High Hallackiem, rozciągającą się aż po niebieskoszare szczyty Wiernych Gór. W jasne dni, kiedy słońce rozpraszało zasłonę mgieł, ciemna koronka lasu osłaniającego Dolinę Faltig rozrywała mchowy kobierzec na zachodzie, a ostre, czepiające się nieba szpony Sokolej Łapy przyciągały wzrok na wschodzie. Kraina Dolin od dawien dawna odgradzała się od człowieka i jego spraw. Trwała tak przed jego przybyciem i pozostanie nie zmieniona po jego odejściu. Tutaj, w Dolinie Norstead, wydawało się, że te spokojne strony zdołały pokonać wrodzony niepokój ludzkości, zrównując tempo jej życia z egzystencją odwiecznych wzgórz.
A przecież w ostatnich czasach kraj ten okrutnie spustoszyła wojna, która błyskała jak wyciągnięty miecz, zadawała ciosy niczym włócznia, śpiewała niby strzała w locie lub leżała dysząc ciężko pod osłoną rozszczepionej na pół tarczy. Wojna... potem niepewny pokój, trwający tyle lat, ile można zliczyć na palcach jednej ręki... a potem znów wojna. Na początku walna bitwa, gdy jedna armia chwyciła za gardło drugą armię. Później, kiedy zginęli żołnierze i nawet czas stał się wrogiem, niewielkie oddziały wypadały z ukrycia, kąsając nieprzyjacielskie zastępy niczym wilcze watahy. Wreszcie najeźdźcy zostali wyparci do pierwszej twierdzy zdobytej przez nich na wybrzeżu, a następnie wytępieni. W High Hallacku zapanował pokój i ci, którzy wyrośli wśród trzepotu sokolich sztandarów i przez całe życie słyszeli tylko rozmowy o wojnie, czuli się teraz niezręcznie i niepewnie.
My, mieszkanki Norstead, wiedziałyśmy o tym, mimo że wojna nigdy nie dotarła do naszego zakątka. I tylko uciekinierki, które znalazły u nas schronienie, przynosiły wieści o klęskach i zwycięstwach. Nigdy nie zobaczyłyśmy Ogarów z Alizonu grabiących Krainę Dolin i damy z Norstead dniami i nocami składały za to dzięki w klasztornej kaplicy.
To wojna przywiodła mnie do opactwa Norstead i niekiedy wydawało mi się, że się uduszę w jego spokojnej atmosferze. Albowiem bardzo trudno jest żyć wśród ludzi obcych nie tylko pochodzeniem, lecz także duchem, pragnieniami i umysłem. Kim byłam? Każdy przechodzień spacerujący po klasztornych ogrodach mógł nazwać mnie po imieniu i powiedzieć tak:
- Pytacie o tamtą? Ach, to Gillan, która pracuje z Damą Alousan w herbarium. Przybyła tu przed ośmiu laty jako dworka pani Freezy. Zna się trochę na ziołach, nie lubi towarzystwa, nie jest ładna i nie ma też wpływowych krewnych - niczego, co zapewniłoby jej jakieś znaczenie w świecie. Przychodzi do kaplicy na poranne i wieczorne nabożeństwa, chyli głowę, ale nie składa ślubów zakonnych. Czasami, jak przystało, siedzi ze szlachetnie urodzonymi pannami i szyje, nie zamierza jednak służyć opactwu. Niewiele mówi...
Tak, niewiele mówi, moje damy, panienki i panie, które się tutaj schroniłyście. Ale dużo myśli i stara się przywołać wspomnienia. Chociaż utrudnia jej to biegnący czas, a może niezmienność życia w tym kraju.
Gillan bowiem nie pochodzi z High Hallacku. Pamiętam statek. Zawsze tylko tyle sobie przypominam: statek kołyszący się na wzburzonym morzu, statek z Alizonu. Lecz ja nie pochodzę z Alizonu. Moja obecność na tym korabiu nie była bez celu i mimo że byłam tylko małą dziewczynką, bałam się. Los zrządził, że Alizończyka, który umieścił mnie na statku, zabił maszt powalony przez wiatr i fale. A nikt inny z załogi nie wiedział, dlaczego znalazłam się wśród nich.
W tym czasie wielmoże z High Hallacku, walczący o wyzwolenie swojej ojczyzny spod jarzma Ogarów z Alizonu, przypuścili niespodziewany atak na port, który zaopatrywał najeźdźców w broń i ludzi. I tak oto zabrano mnie wraz z prowiantem do jednego z górskich zamków.
Myślę, że pan Furio żywił jakąś opinię czy przypuszczenia co do mojej przeszłości. Pewnie dlatego wysłał mnie pod strażą do swojej małżonki z poleceniem, żeby się dobrze mną opiekowała. Przez jakiś czas byłam więc wychowanką w jego domu. Nie trwało to jednak długo, ponieważ Alizon urósł w potęgę i coraz dalej wypierał wielmoży z High Hallacku... W samym środku ciężkiej, mroźnej zimy musieliśmy uciekać przez spustoszone ziemie do położonych wyżej dolin. Wreszcie dotarliśmy do Norstead. Niestety, pani Freeza niebawem umarła, a jej małżonek leżał z przebitą szyją na jednej z przełęczy - nic mi nie zdradziwszy ze swoich co do mnie przypuszczeń. Dlatego znów dryfowałam bezwolnie po obcych, choć spokojnych wodach.
Wystarczyło, że spojrzałam w jakiekolwiek zwierciadło, a upewniałam się, iż nie pochodziłam z High Hallacku. Tutejsze kobiety miały jasną cerę, rumiane lica i sploty żółte jak małe kwiatki zdobiące na wiosnę ogrodowe alejki lub brązowe niczym skrzydła ptaków słodko śpiewających nad brzegami potoków. Ja zaś... Wprawdzie moja twarz opalała się w promieniach słońca, lecz rumieniec nigdy nie zabarwił policzków, a włosy, które nauczyłam się splatać w koronę, były czarne jak bezgwiezdna noc. Poza tym... dziwne myśli przychodziły mi do głowy. Zanim jeszcze przybyłam do Norstead i zaczęłam grać rolę wychowanki, przestałam o nich mówić, gdyż niepokoiły i przerażały moje otoczenie.
Samotność ducha bywa gorsza niż samotność ciała. Podczas pobytu w górskim klasztorze znalazłam tylko dwie życzliwe osoby. Gdy tam przybyłam. Dama Alousan stała już na progu starości. Ona także trzymała się z dala od innych mniszek. Całe życie spędziła w klasztornych ogrodach i pomieszczeniach, gdzie destylowała i łączyła ze sobą najróżniejsze zioła, wytwarzając proszki, maści i płyny leczące, uspokajające i kojące rany rodzaju ludzkiego. Dobrze ją znano w całym High Hallacku, więc walczące wysoko w górach oddziały wysyłały do niej umyślnych gońców z prośbą o te wytwory jej rąk i umysłu leczące rany, gorączki i bóle reumatyczne, które zawsze trapiły ludzi żyjących na otwartej przestrzeni bez względu na pogodę czy porę roku.
Kiedy przybyłam do opactwa, Dama Alousan spojrzała na mnie przenikliwie jak na nieznane ziele (od czasu do czasu, na jej specjalne zamówienie, przysyłano do klasztoru dziwne górskie rośliny) i przyjęła mnie do siebie na służbę. Na początku bardzo mi to odpowiadało, gdyż musiałam się uczyć, a mój niespokojny umysł łaknął jakiegoś zajęcia. Takie życie zadowalało mnie przez kilka lat.
Pewnego dnia pełłam grządki w klasztornym ogrodzie i wtedy to po raz pierwszy poznałam mną Gillan, która miała zakłócić mi spokój ducha. Zawsze otaczało mnie brzęczenie pszczół, ponieważ ogrody i pszczoły nie mogą bez siebie istnieć. Teraz jednak usłyszałam inny dźwięk, który najpierw dotarł do moich uszu, a później do umysłu. Przysiadłam więc na piętach i nasłuchiwałam. Ożyły we mnie niejasne wspomnienia, chociaż nie mogłam sobie przypomnieć nic konkretnego.
To niezwykłe brzęczenie wydało mi się sznurem, który gdzieś mnie ciągnął. Wstałam i przeszłam przez łuk bramy do wewnętrznego ogrodu, służącego wyłącznie do wypoczynku, z fontanną i sadzawką, ukwieconego od wiosny do jesieni. Na miękkim fotelu - w połowie na słońcu i w połowie w cieniu - siedziała, mimo ciepłego dnia zakutana w grube szale, jedna z najstarszych mniszek, które rzadko opuszczały swoje cele i dla młodszych członkiń naszej społeczności stały się niemal żywą legendą.
Kaptur i kornet otaczały drobniutką i bladą twarz ze zmarszczkami jedynie w kącikach oczu i wokół ust. Były to zmarszczki spotykane u ludzi, którzy często się śmieją i mają pogodne usposobienie. Jej ręce, mocno zniekształcone przeje którąś z powszechnych w starości chorób, spoczywały nieruchomo na kolanach. Na jednym z palców przycupnęła bajecznie kolorowa, niczym przyozdobiona drogimi kamieniami, jaszczurka z uniesioną główką, która iskierkami oczu wpatrywała się w wiekową damę, jakby z nią rozmawiając.
Dziwne brzęczenie ustało. Mniszka spoglądała na jaszczurkę, zarazem mówiąc do mnie spokojnie:
- Witaj, córko. Mamy dziś piękny dzień. Od tych kilku zwykłych słów, które mogłabym usłyszeć z ust każdego przechodnia, zrobiło mi się cieplej koło serca. Podeszłam żywo i uklękłam obok fotela. Tak oto poznałam byłą przeoryszę Malwinę. Wiele się od niej nauczyłam, nie o roślinach, lecz o czworonożnych, latających i pełzających istotach, które dzielą z nami ten świat, a które zbyt często stają się sługami bądź wrogami człowieka.
Jednak Wiekowa Przeorysza Malwina zbliżała się do kresu życia i nasza przyjaźń trwała krótko, bardzo krótko. Tylko ona jedna z mieszkanek Norstead poznała moją tajemnicę. Dotąd nie wiem, czym ani jak się przed nią zdradziłam, ale nie okazała niepokoju dowiedziawszy się, że czasami mogłam dostrzec sedno rzeczy, niedostępne oczom zwykłych ludzi. Podczas naszego ostatniego spotkania - a leżała wtedy w łóżku i jej sparaliżowane ciało stało się więzieniem dla jej wolnego ducha - zaczęła mnie wypytywać, czego nigdy dotąd nie robiła. Czy pamiętam coś jeszcze poza statkiem z Alizonu? Kiedy się zorientowałam, że nie jestem podobna do innych dziewcząt? Odpowiadałam na jej pytania najlepiej jak potrafiłam.
- Jesteś mądra jak na tak młody wiek, moja córko - odrzekła wtedy ledwo dosłyszalnie. - Ludzie nie ufają temu, czego nie rozumieją. Słyszałam opowieści o zamorskiej krainie, w której pewne kobiety władają niezwykłymi mocami. Ogary z Alizonu, które teraz nękają naszą ojczyznę, są wrogami tego ludu. Bardzo możliwe, że stamtąd pochodzisz i że z jakiegoś powodu Alizoń-czycy wzięli cię do niewoli.
- Proszę, matko przełożona - jej słowa rozbudziły moją ciekawość - powiedz mi, gdzie leży ta kraina? Jak mogłabym...
- Znaleźć do niej drogę, moja córko? To niemożliwe i musisz się z tym pogodzić. Gdybyś zawędrowała w strony, gdzie mogłabyś wpaść w ręce Alizończyków, ryzykowałabyś większy ból niż cios miecza, który szybko zabija. Nie pozwól, by daremna tęsknota odebrała ci radość życia. Nic się nie dzieje bez woli Tych, Którzy Rozpalili Płomienie. We właściwym czasie odnajdziesz swoje przeznaczenie. - Potem uśmiechnęła się do mnie oczami, gdyż jej usta musiały pozostać nieruchome. - Nie powinnam obiecywać lepszej przyszłości młodej dziewczynie, ale przyjmij to jako mój ostatni dar dla ciebie, moja córko. Na Odwieczne Płomienie, powiadam ci, że znajdziesz to, co wypełni ci życie.
Od tamtego czasu upłynęły trzy lata. Teraz, wraz z końcem wojny, wielmoże przybędą po swoje żony, siostry i córki. Nadejdzie sezon ślubów i dlatego w wąskich izbach pod moją grzędą na szczycie wieży zapanowało podniecenie.
Sezon ślubów... Przypomniało mi to inną opowieść, która dotarła do nas z daleka - opowieść o Wielkim Pakcie.
Podczas pierwszych wiosennych powodzi w Roku Gryfa wielmoże z High Hallacku zawarli umowę z Jeźdźcami Zwierzołakami* z Wielkiego Pustkowia zwanego też Ziemiami Spustoszonymi. High Hallack ponosił klęskę za klęską, tracił resztki nadziei i obawiał się, że czeka go zagłada. Powodowani strachem i nienawiścią panowie wbili sztandar rokowań w słone wydmy.
* Jeźdźcy Zwierzołacy - w mitologii okolicznych ludów zwani często niesłusznie wilkołakami lub Wereriders (przyp. red.)

Ci, którzy przybyli, by prowadzić rozmowy z wysłannikami Krainy Dolin, wyglądali jak ludzie, lecz nie mieli nic wspólnego ze znanymi nam ludami i plemionami. Byli to dzielni woje... ludzie lub istoty człekokształtne zamieszkujące północno-wschodnie obszary Ziem Spustoszonych. Ogólnie się ich lękano, mimo że nie niepokoili tych, którzy nie zapuszczali się na ich terytorium. Nikt nie wiedział, ilu ich było, ale też nikt nie wątpił, iż władali nadludzkimi siłami.
Chodziły słuchy, że to czarownicy, czarodzieje, którzy potrafią zmieniać postać, a nawet znacznie więcej. Przekonano się jednak, że zawsze dotrzymują złożonej raz przysięgi i że są lojalnymi sprzymierzeńcami. Zgodnie z umową mieli walczyć pod wspólnym dowództwem i wedle własnych dziwnych obyczajów, ale po stronie High Hallacku.
Wojna ciągnęła się przez Rok Ognistego Smoka i Rok Szerszenia, dopóki Alizończycy nie zostali pobici na głowę. Zza morza nie przybyło więcej statków z posiłkami. Wreszcie odbito z rąk Ogarów ostatni port. Alizońskie twierdze na szczytach nadmorskich "wzgórz zamieniły się w śmierdzące ruiny, najeźdźców zaś wycięto w pień na wybrzeżu, którym najpierw zawładnęli.
Teraz zbliżał się nowy rok. Rok Jednorożca, i panowie z Krainy Dolin muszą dotrzymać Wielkiego Paktu z Jeźdźcami Zwierzołakami, tak jak tamci zrobili to wcześniej. Jeźdźcy obiecali, że przyjdą z pomocą mieszkańcom High Hallacku, a później opuszczą Wielkie Pustkowie, pozostawiając ludziom cały kraj, który dopomogli oczyścić od nieprzyjaciela.
A jaka była druga strona tego układu - zapłata, którą wielmoże z High Hallacku pod najświętszymi przysięgami zobowiązali się uiścić? Mieli zapłacić własnymi córkami i krewniaczkami, ponieważ ich dziwni sojusznicy zażądali dla siebie żoiri chcieli zabrać je ze sobą w nieznane.
Mieszkańcom Krainy Dolin wydawało się, że Jeźdźcy Zwierzołacy na Ziemiach Spustoszonych żyli od niepamiętnych czasów. A przecież nigdy nie widziano wśród nich żadnej kobiety ani dziecka! Mogli to być wciąż ci sami wojowie, żyjący znacznie dłużej niż ludzie. Nikt tego nie wiedział, mimo że panowie z High Hallacku od czasu do czasu wysyłali do nich gońców, nawet przed zawarciem Wielkiego Układu.
Jeźdźcy poprosili o dwanaście i jedną pannę. O panny, a nie wdowy czy kobiety, które nie przestrzegały obowiązujących obyczajów. Dziewczęta musiały mieć nie mniej niż osiemnaście lat i nie więcej niż dwadzieścia, pochodzić ze szlachetnych rodów i być zdrowe. Miały zostać dostarczone pierwszego dnia Roku Jednorożca na skraj Wielkiego Pustkowia i odjechać ze swymi mężami w przyszłość, z której nie będzie powrotu.
Co będą czuły owe panny? Czy będą przestraszone? Tak, przynajmniej trochę. Albowiem, jak powiedziała Przeorysza Malwina, strach jest pierwszą ludzką reakcją na nieznane. Lecz dla dziewcząt, które nie mają ani posagu, ani ładnej twarzy, która zastąpiłaby ten brak, i dla tych, którym krewni dobrze nie życzą, taki los mógł być mniejszym złem.
Obecnie w Norstead przebywało pięć panien spełniających te wszystkie warunki. Jednakże dwie z nich były już zaręczone i niecierpliwie oczekiwały na śluby, które miały się odbyć na wiosnę. Co do pozostałych... Tolfana była córką tak potężnego magnata, że na pewno ojciec znajdzie dla niej świetną partię mimo jej nieładnej twarzy i ostrego języka... A Mariamme z pięknym jak kwiat liczkiem i podbijającym serca łagodnym usposobieniem - nie, jej wuj odbierze ją z opactwa i zawiezie na najbliższy Wiec, gdzie będzie mógł wybrać najlepszego konkurenta, który umocni jego pozycję. Sussia zaś...
Sussia - co ktokolwiek wiedział o Sussii? Była starsza niż pozostałe, nikomu się nie zwierzała, choć chętnie rozmawiała w towarzystwie o drobnych sprawach Norstead. Może tylko nieliczne spośród nas zdawały sobie sprawę, jak mało mówiła o sobie. Tak, była szlachcianką i miała, jak sądzę, bystry, a nawet lotny umysł. Pochodziła z nadmorskich nizin, została więc wygnana z rodzinnego domu. Miała wprawdzie krewnych w armii, ale czy blisko byli z nią spokrewnieni? Tak, Sussia była ewentualną kandydatką na żonę Jeźdźca Zwierzołaka. W jaki sposób zareagowałaby na wieść, że wybór padł na nią? Czy wówczas spadłaby jej przyjazna maska i zobaczyłybyśmy, co się pod nią kryje?
- Gillan!
Spojrzałam w dół ponad parapetem wieży. Dostrzegłam połysk szronu i biel śniegu w klasztornych ogrodach. Mocniej owinęłam się ciepłym szalem, który chronił mnie przed zimnym wiatrem. Śnieg błyszczał w promieniach słońca jak obsypany diamentowym pyłem i ostre podmuchy szarpały welon kornetu Damy Alousan.
Moja pani wezwała mnie w sposób odbiegający od codziennej rutyny. Obudziło się we mnie uczucie, o którym na poły zapomniałam, odkąd postanowiłam unikać kłopotów. Wiatr zdmuchiwał kurz czasu... Czy mogłam mieć nadzieję, że był to wiatr przemian?
Chociaż nauczyłam się chodzić spokojnie, nie spiesząc się, zgodnie z panującym w opactwie obyczajem, teraz zbiegłam ze schodów, okrążyłam dzwonnicę i zwolniłam kroku dopiero wtedy, gdy znalazłam się na otwartej przestrzeni.
- Damo? - Dygnęłam witając ją z szacunkiem, a ona odpowiedziała mi powitalnym gestem.
- Otrzymałyśmy pewne pismo i wszystkie mniszki mają przyjść do sali zgromadzeń - oświadczyła i dodała marszcząc brwi: - Idź i zajmij się małym kociołkiem destylacyjnym. Moja praca nie może teraz zostać przerwana.
Obciągnęła trzepoczące na wietrze końce welonu i przeszła obok mnie pewnym krokiem człowieka, który chce szybko odpowiedzieć na wołanie, żeby jak najprędzej wrócić do wykonywanego zajęcia.
Pismo? Przecież nikt nie przejechał przez dolinę Norstead ani nie minął wioski. Wchodząc na wieżę słyszałam trzepot skrzydeł. Może to jakiś ptak przyniósł wieści? Może któryś ze skrzydlatych gońców, którymi chętnie posługiwała się armia? Kiedy Wiekowa Przeorysza Malwina była jeszcze zdrowa, wytresowała wiele z nich. Wojna... Czyżby nasza wiara w jej koniec była tylko plotką? Albo Ogary z Alizonu szczekają teraz na skraju Norstead?
Ale to wszystko były tylko przypuszczenia. Dobrze wiedziałam, że jeżeli zaraz nie zajmę się kociołkiem destylacyjnym Damy Alousan, to bez względu na to, czy wojna nadal będzie trwać, czy też nastanie pokój, we właściwym czasie będę miała prawdziwe kłopoty.
W izbie pachniało mocno jak zawsze, a większość tych zapachów była słodka i przyjemna. Z naczynia stojącego obok destylatora unosiła się tak upajająca woń, że rozkoszowałam się nią wypełniając polecenia mojej pani. Wykonałam polecenie - rozlałam płyn do butelek i wedle zwyczaju trzykrotnie umyłam aparat - a Dama Alousan jeszcze nie wróciła. Popołudnie ustąpiło miejsca zimowemu zmierzchowi. Zdmuchnęłam lampy, zamknęłam drzwi i skierowałam się do głównego budynku opactwa.
Usłyszałam podniecone kobiece głosy, które z każdą chwilą stawały się coraz bardziej piskliwe, jak zawsze wtedy, gdy nie towarzyszą im niższe męskie tony. Dwie pracujące siostry stawiały na stole posiłek dla gości, lecz nie zauważyłam ani jednej damy. Przy kominku skupiły się wszystkie kobiety i dziewczęta, które znalazły schronienie w tych murach.
Powiesiłam mój szal na haku przy drzwiach i podeszłam do ognia. W tym towarzystwie nie byłam ani psem, ani wydrą. Sądzę, że część gości opactwa nie wiedziała, jak mnie traktować: czy jako dawną wychowanicę szlachetnego rodu w randze, powiedzmy, córki dowódcy kompanii, czy też jako jedną z mniszek, chociaż nie nosiłam welonu i kornetu. Kiedy teraz przyłączyłam się do nich, wcale nie zwróciły na mnie uwagi. Ich trajkotanie mnie ogłuszało. Niektóre, zazwyczaj małomówne, starały się przegadać swoje towarzyszki. Naprawdę, jakaś kuna dostała się do naszego kurnika!
- Gillan! - Mariamme spojrzała na mnie szeroko otwartymi ze zdziwienia oczami. - Oni tu jadą. Czy sądzisz, że dotrą w Godzinie Piątego Płomienia?
Krewni powracający z wojny, pomyślałam. Tak, coś wzburzyło spokojne wody opactwa Norstead. Tylko... tylko dlaczego zgromadzenie mniszek trwało do tej pory? Damy nie zareagowałyby w taki sposób na przyjazd żadnych gości, nawet całej kompanii jazdy. Po prostu wycofałyby się do przydzielonej im części klasztoru i pozostały tam do chwili, aż mężczyźni opuściliby to schronienie przed światem zewnętrznym.
- Kto tu jedzie? Czy pan Imgry? - zapytałam wymieniając imię jej najbliższego krewnego.
- On i żony, Gillan, żony przyrzeczone Jeźdźcom Zwierzołakom! Jadą północną drogą na Wielkie Pustkowie i będą gościć w opactwie dzisiejszej nocy! Gillan, oni robią straszną rzecz... Biedaczki, biedaczki! Powinniśmy się za nie pomodlić...
- Dlaczego? - Sussia podeszła jak zawsze niespiesznie. Wprawdzie nie miała uderzającej urody Mariamme, ale przez cale życie zachowa majestatyczną postawę i będzie ściągać na siebie wszystkie oczy nawet wtedy, gdy jej ładna twarz zbrzydnie z wiekiem.
- Dlaczego?! - powtórzyła Mariamme. - Dlaczego?! Ponieważ czeka je zła przyszłość, Sussio, i już nigdy nie wrócą do Krainy Dolin! - Była oburzona.
Wówczas Sussia wypowiedziała na głos moją własną myśl.
- A może oddalają się od tej złej przyszłości, ptaszynko? Nie na wszystkie z nas czeka ciepłe gniazdko i opiekuńcze skrzydła chroniące przed złem. - Musiała mówić o sobie. Czy naprawdę przeczuwała, że poczet, który miał nocować w opactwie, zabierze ją stąd rano?
- Wolałabym poślubić stalowy miecz, niż wyruszyć z takim orszakiem ślubnym! - zawołała Mariamme.
- Ty nie musisz się niczego obawiać - powiedziałam wtedy, gdyż odgadłam, że choć jest wzburzona, mówi prawdę. Strach ściskał jej serce i mroczył umysł.
Sussia spojrzała na mnie dziwnie ponad ramieniem Mariamme. Czy znów coś przeczuwała? A we mnie po raz drugi obudziło się ostrzegawcze uczucie. Wdychałam niepokój jak zapach aromatycznych liści palonych wraz z pola-nami na kominku dla odświeżenia powietrza w refektarzu.
- Mariamme, Mariamme...
Przerażona dziewczyna odwróciła się od nas w odpowiedzi na wołanie i podeszła do zaręczonych panien z taką radością, jakby ich poczucie bezpieczeństwa mogło i jej się udzielić. Sussia nadal patrzyła na mnie z twarzą nieruchomą jak maska.
- Pilnuj jej tej nocy. Ja również to zrobię - szepnęła korzystając z dźwięcznej paplaniny swych towarzyszek.
- Dlaczego?
- Ponieważ... ona jedzie!
Wpatrzyłam się w nią, oniemiała ze zdumienia. Zdałam sobie jednak sprawę, że to jest prawda.
- Jak... skąd...? - Nie dokończyłam wszakże żadnego z tych pytań, gdyż Sussia ujęła mnie za ramię, odciągnęła nieco na bok i jęła mówić tak cicho, że tylko ja ją słyszałam.
- Skąd o tym wiem? Tydzień temu otrzymałam prywatny list. O tak, ja też myślałam, że mogą mnie wybrać, bo wiele za tym przemawiało. Jednak moi krewni mieli inne plany na najbliższy rok i gdy im zaproponowano włączenie mnie do grona kandydatek na żony Jeźdźców Zwierzo-łaków, natychmiast zaręczyli mnie za pośrednictwem miecza. Podczas wojny byłam biedna. Teraz zaś, gdy wyparto Ogary Alizonu do morza, zza którego przybyli, jako ostatnia z rodu w prostej linii jestem panią kilku zamków. - Uśmiechnęła się blado. - Stałam się więc prawdziwym skarbem dla moich krewnych. Tak, wyjdę za mąż na wiosnę, lecz za szlachcica z High Hallacku. Co do Mariamme... Jej uroda przyciąga mężczyzn nawet bez posagu, który napełniłby im sakiewkę lub pozwolił lepiej ufortyfikować zamek. Ale człowiek, który pragnie władzy, próbuje ją zdobyć na różne sposoby. Pan Imgry jest opiekunem Mariamme. Gromadzi władzę jak dowódca żołnierzy - póki trąbka nie zagra do ataku. Dopiero wtedy zaryzykuje wiele, aby zdobyć to, czego chce. Zaproponował rękę Mariamme w zamian za pewne przysługi. Inni panowie sądzą, że taka piękność osłodzi Jeźdźcom to postne danie, ponieważ nie wszystkie dziewczęta są równie ładne.
- Ona nie pojedzie...
- Pojedzie... dopilnują tego. Ale umrze... Nie przeżyje tego.
Spojrzałam z oddali na Mariamme. Miała zaczerwienioną twarz i gestykulowała z wdziękiem. Nie spodobała mi się jej gorączkowa radość, lecz co to wszystko mnie obchodzi? Przecież jestem cudzoziemką i nic mnie nie łączy z dziewczętami i kobietami, które schroniły się w naszym klasztorze.
- Ona umrze - powtórzyła z naciskiem Sussia. 
Odwróciłam się do niej i powiedziałam:
- Jeżeli pan Imgry tak postanowił i inni się z nim zgadzają, Mariamme nie uniknie swego losu...
- Nie? Często mężczyźni ustalali jedno, a kobiety zmieniały ich poglądy.
- A jeśliby zaproponowano inną na jej miejsce, czy panowie z Rady zgodziliby się na zamianę, wiedząc, iż wszystko dzieje się tak ze względu na urodę Mariamme?
- Właśnie. - Sussia nadal patrzyła na mnie dziwnym wzrokiem, jakby wyczuwała we mnie kogoś tak bliskiego duchem, że mogłybyśmy porozumiewać się bez słów. A ja jęłam rozmyślać o klasztorze Norstead, o kurzu jałowych, niezmiennych lat, o moim miejscu i roli w tym zamkniętym światku. Kiedy tak różne myśli snuły mi się po głowie, mniej lub bardziej konkretne, Sussia cofnęła się trochę i zdjęła rękę z mojego ramienia. Znów rozdzieliła nas niewidzialna zasłona i wszystko było jak przedtem.
Pomyślałam gniewnie: Ona się mną posłużyła! Iskra gniewu jednak zaraz zgasła. Nieważne, kim wyręczy się Najwyższa Moc, aby otworzyć przede mną przyszłość. Tylko głupiec pozwala, żeby urazy mąciły mu jasność myśli. Dwanaście narzeczonych będzie nocować w opactwie, dwanaście i jedna opuści je rano. Dwanaście i - jedna!
Zdobyta przez lata wiedza o klasztorze i jego mieszkankach ułatwi mi ułożenie planu ucieczki. W najbliższych godzinach wiele mogę się dowiedzieć za pośrednictwem własnych oczu i uszu. Z dumą przeciwstawiłam mój intelekt mieszkańcom High Hallacku, kimkolwiek by byli - damą, panią czy dowódcą armii.

Narzeczone - dwanaście i jedna


W pomieszczeniach klasztoru królował zimowy zmierzch. Zawieszone tu i ówdzie na ścianach lampy świeciły słabo, nie rozpraszały gobelinu cieni. Pozostawiając za sobą płonący kominek i zgromadzone przy nim kobiety, znalazłam się w innym świecie. Nie budził we mnie lęku, był mi przecież tak dobrze znany. Minęłam salę zgromadzeń. Nie dostrzegłam światła za ciężkimi, wypaczonymi przez czas drzwiami. Wszystkie damy wróciły widocznie do swych cel w niedostępnym dla gości skrzydle.
Goście... Biegnąc ciemnym i zimnym korytarzem pomyślałam o gościach. Nie o uciekinierkach, które tak długo przebywały w Norstead, aż stały się częścią życia klasztoru, lecz o tych, którzy przyjechali późnym wieczorem, tuż przed zamknięciem bram, i wieczerzali z nami przy długim stole w refektarzu.
Od razu rzucało się w oczy, iż to pan Imgry dowodził orszakiem. Przycinał do linii szczęki przyprószoną przedwczesną siwizną brodę, żeby hełm lepiej leżał. Na jego surowym obliczu głęboko wyryła się determinacja i silna wola. Ten mężczyzna nie wysłucha żadnej prośby, chyba że będzie to zgodne z jego planami i przyniesie mu korzyść.
Razem z nim przybyło dwóch niższych rangą oficerów, którym najwyraźniej nie podobało się to, co musieli robić. W armii przywykli do wykonywania rozkazów i nigdy się nie zastanawiali, co się za nimi kryło. Teraz zaś czuli się

nieswojo, gdy skupiła się na nich uwaga tłumu kobiet. Szeregowi żołnierze udali się na kwatery we wsi.
Ostatnie przyszły narzeczone. Właśnie - narzeczone! Dotychczas moja znajomość wesel ograniczała się do ślubów wiejskich dziewcząt, kiedy to towarzyszyłam damie reprezentującej opactwo na takich uroczystościach. Widziałam wówczas uśmiechy, a jeśli i łzy, to zawsze łzy szczęścia, słyszałam też śpiewy. Tak, rzeczywiście były to prawdziwe święta.
Dzisiaj wieczorem z drugiej strony stołu zobaczyłam inne narzeczone. Miały na sobie ciepłe podróżne szaty, dobrze chroniące przed zimnem, spódnico-spodnie do konnej jazdy, a pod obszernymi opończami nosiły tabardy, krótkie kaftany z herbami swoich rodów, "żeby wszyscy widzieli, iż są szlachciankami. Żadna nie rozpuściła włosów ani nie włożyła wianka na głowę.
Przysłowie mówi, że w dniu ślubu wszystkie narzeczone są ładne. Dwie czy trzy z nich, zarumienione i zanadto rozmowne, były naprawdę śliczne, ale dostrzegłam też wśród przyszłych małżonek Jeźdźców Zwierzołaków zaczerwienione oczy, przybladłe twarze i inne oznaki smutku.
Usłyszałam wtedy głośny szept Tolfany dzielącej się posiadanymi wiadomościami ze swą sąsiadką:
- Ładna? Ach, tak, za ładna, jak powiedziałaby jej rodzona siostra, pani Grałya. Jej mąż, pan Jerret, to znany kobieciarz. Wydaje się, że ostatnio zabawia się, lub chciałby się zabawić, bliżej domu. Dlatego właśnie Kildas znalazła się wśród nich. Jako żona Jeźdźca nie będzie zagrażać siostrze.
Kildas? Była to jedna z gorączkowo rozprawiających narzeczonych. W świetle lamp jej kasztanowate włosy połyskiwały miedzią i złotem. Miała zaokrąglony podbródek i pełną dolną wargę, które tak bardzo podobają się mężczyznom. Ukryte pod sztywnym tabardem jej jędrne ciało wydawało się wystarczająco kształtne, by zainteresować zblazowanego rozpustnika, za jakiego powszechnie uważano szwagra Kildas. Był to wystarczający powód, żeby rywalka pani Grałyi znalazła się w tym towarzystwie.
Sąsiadka Kildas sprawiała wrażenie wątłego cienia. Jej tabard pokrywał wymyślny haft wymagający wielkiego wkładu pracy i serca. Może był dziełem miłości? Na pierwszy rzut oka widać było, że suknia pod kaftanem jest znoszona i że przerobiono ją z innej, większej. Dziewczyna miała opuchnięte od łez oczy, siedziała ze wzrokiem wbitym w stół i niewiele jadła, chociaż chciwie piła wino z kielicha.
Poszukałam w pamięci jej imienia. Alianna? Nie, tak nazywała się niewysoka narzeczona siedząca przy przeciwległym krańcu stołu. Ta biedaczka miała na imię Solfinna. Kildas bogato wywianowano, dając jej piękne szaty, co mogło w pewnym stopniu uspokoić sumienia tych, którzy pozbyli się jej, ale po Solfinnie znać było wielką biedę. Na pewno pochodziła ze starego, lecz zubożałego rodu, którego nie stać było na posag dla niej; mogła też mieć młodsze siostry, których losem należało pokierować. Stając się narzeczoną Jeźdźca, Solfinna tym samym nakładała na panów z Rady obowiązek zajęcia się jej rodziną.
Przekonałam się, że wbrew sugestiom Sussii żadna z dziewcząt nie była brzydka. Zgodnie z umową nie mogły być ani chore, ani niezgrabne. Kilka miało dość urody, aby zrobić dobrą partię, a pozostałym młodość zapewniła miły wygląd i wdzięk - chociaż teraz przesłaniał je smutek i żal. Uznałam, że panowie z High Hallacku z honorem wypełnili warunki Wielkiego Paktu. Tylko nie zapytali narzeczonych o zgodę. W Krainie Dolin szalchetnie urodzone panny nie wychodziły za mąż z miłości, ojcowie i opiekunowie aranżowali ich małżeństwa zgodnie z interesami klanu. Możliwe, iż los tych dziewczyn nie byłby gorszy, gdyby wszystko odbyło się naturalną koleją rzeczy.
Łatwo mogłam w to uwierzyć - dopóki nie spojrzałam na Mariamme. Nie okazywała teraz sztucznego ożywienia jak w refektarzu i siedziała nieruchomo niby ptak sparaliżowany wzrokiem węża. Nie odrywała oczu od twarzy pana Imgry'ego, chociaż nie próbowała zwrócić na siebie jego uwagi i wprost przeciwnie, szybko odwodziła spojrzenie, gdy tylko wydało jej się, iż na nią spojrzy. Czy już powiadomił ją o swojej decyzji? Przypuszczałam, że jeszcze nie. Mariamme, która nigdy nie umiała się opanować, gdy musiała stawić czoło banalnym codziennym kłopotom, dawno wpadłaby w histerię. W każdym razie na pewno coś podejrzewała.
A kiedy się dowie... Może zniweczyć nie tylko plany powstałe pod wpływem impulsu, lecz i te starannie układane latami. Czułam, że nadeszła chwila, gdy los się do mnie uśmiechnął, a nawet podał mi pomocną dłoń, i że jeśli zachowam przytomność umysłu, stanie się to, czego pragnę.
Teraz, po pozorowanej, a w istocie ponurej weselnej uczcie, poszukałam odpowiedzi na pytanie o to, co wkrótce musi się stać. Zarzuciłam na ramiona szal, który dotąd trzymałam na ręku. Nie mogłam zabrać swojego, gdyż szybko by zauważono moją nieobecność, otuliłam się więc szalem znalezionym na oparciu krzesła - matowozielonym, a nie szarym, ale w nocy oba wydawały się jednakowe.
Szłam dobrze znaną od lat drogą do izby destylacyjnej przez smagany zimnym wiatrem ogród. Padał gęsty śnieg. Taka zamieć to jeszcze jeden dar losu. W izbie było chłodno, choć nie tak zimno jak na dworze. Na bocznej półce stały torby z przyszytymi z boku kieszonkami różnego kształtu i wielkości. Wzięłam jedną z nich i stąpając ostrożnie, gdyż nie odważyłam się zapalić lampy, obeszłam wszystkie kredensy, stoły, półki i skrzynie, dziękując w duchu losowi, iż dzięki długiej praktyce moje palce zdawały się widzieć w ciemności. Wsadziłam każdy słoiczek, pudełko i buteleczkę do odpowiedniej kieszonki, po czym przewiesiłam poprzez ramię torbę z naturalnymi lekami i poradnikami medycznymi, jakie Dama Alousan dostarczała walczącym w górach oddziałom. W końcu zrobiłam rzecz najważniejszą - doszłam po omacku do stojącego w odległym kącie kredensu. Dostępu do niego bronił zamek z tarczą, lecz nie stanął mi na przeszkodzie, gdyż od dawna znałam jego tajemnicę. Policzyłam ustawione rzędem butle, powtórzyłam tę czynność, po czym odkorkowałam jedną, żeby powąchać jej zawartość.
Słaby zapach przypominający woń octu z klasztornych jabłek upewnił mnie, że znalazłam to, czego szukałam. Butla okazała się zbyt duża i trudno byłoby ją nieść, a nie mogłam na miejscu odlać potrzebnej ilości. Musiałam więc zabrać ją do swojej celi.
Zawsze istniała możliwość, iż Dama Alousan zechce sprawdzić, co się dzieje w magazynie, nawet o tej porze roku i tak późno w nocy. Mogę zostać zdemaskowana, zanim dotrę do mojej celi. Nie czułam wszakże lęku i rosła we mnie radość wraz z przekonaniem, że wszystko idzie po mojej myśli.
Moja izdebka znajdowała się na zbiegu korytarzy, z których jeden prowadził do cel dam, a drugi do skrzydła oddanego na użytek gości i stołowników. Szłam w półmroku rozjaśnianym tylko słabym światłem lamp umieszczonych przy niektórych drzwiach, ale na przeciwległym krańcu korytarza przy celach zakonnic paliła się tylko jedna nocna lampka. Zamknąwszy za sobą drzwi, odetchnęłam z ulgą, chociaż postawiłam dopiero pierwszy krok na zamierzonej drodze.
Zapaliłam lampkę na stoliku przy oknie i ustawiłam obok niej butlę zabraną z izby destylacyjnej. Miseczka... tak... teraz rogowa łyżeczka używana do dozowania lekarstw. Jest wszystko. Wreszcie odpowiednia dawka! Ostrożnie napełniłam wyjętą z kredensu mniejszą butelkę przezroczystym płynem. Tyle, nie więcej... Teraz dolać pięć, sześć kropli z tamtej flaszeczki... Liczyłam je szeptem, obserwując, jak mikstura zmienia barwę, aż w końcu stała się przejrzysta i zielona niczym młoda trawa.
Pozostało mi tylko czekać. Skąd czerpałam pewność, że stanie się tak, jak to sobie zaplanowałam? Sama się temu dziwiłam. Długo tłumiłam w sobie "moc" - jeśli można określić tym terminem strzępy dziwnej wiedzy i uczucia, próbujące się wyrwać spod kontroli, którą sobie narzuciłam. Czy nie wprowadzą mnie w błąd, nie obudzą zadufania, które stanie się przyczyną mojej klęski? Nie mogłam usiedzieć spokojnie, stałam więc spoglądając przez wąskie okna na bielejący w ciemnościach śnieg. W wiosce paliły się światła - w oknach karczmy, w której odpoczywali żołnierze z orszaku pana Imgry'ego. Nieprzenikniony mrok spowijał resztę doliny. Na północ... Narzeczone Jeźdźców Zwierzołaków jechały na północ, na skraj Wielkiego Pustkowia; opuszczą Dolinę Norstead, miną Ramię Sparnu, przemierzą Mroczną Dolinę i rzeczkę Caster oraz Wąwóz Kruczego Źródła i znajdą się na terenach nie zaznaczonych na żadnej mapie...
Obserwując świat zewnętrzny, jednocześnie nadstawiałam ucha, żeby w porę uchwycić wszelkie odgłosy. Właśnie w tym celu pozostawiłam nie domknięte drzwi. Rosło we mnie napięcie i podniecenie.
Szelest długiej sukni, szybki stukot obcasów na nie zasłanej kobiercem kamiennej posadzce. Chciałam rzucić się do drzwi i otworzyć je szeroko, aby powitać idącą tutaj. Opanowałam się jednak i słysząc zgrzyt gwoździ o drewno, powoli podeszłam do wejścia.
Nie byłam zaskoczona zobaczywszy Sussię. Jestem pewna, że i ona nie zdziwiła się, gdy zastała mnie ubraną, w gotowości czekającą na wezwanie.
- Mariamme... musisz zająć się Mariamme, Gillan. - Przeniosła wzrok na stolik i czekającą tam tacę z lekarstwem. Lekki uśmiech przemknął jej po ustach. Znów na mnie spojrzała. Teraz też zrozumiałyśmy się bez słów. Sussia skinęła głową, jakby w odpowiedzi na nie wypowiedziane na głos pytanie. - Życzę ci powodzenia w tym, co robisz - rzekła cicho. Obie wiedziałyśmy, iż nie chodziło jej o moją sztukę lekarską.
Niosąc tacę doszłam mrocznym korytarzem do pokoi gościnnych. Drzwi komnaty Mariamme były otwarte i dobiegły mnie stamtąd głosy. Jeden był cichym pomrukiem, tak że ledwie mogłam coś zrozumieć i słysząc go zadrżałam. Obrócił wniwecz radość, którą upajałam się przez cały wieczór jak mocnym winem.
To była Przeorysza Julianna! Rządzenie opactwem wymagało inteligencji i żelaznego charakteru, co czyniło z każdej matki przełożonej groźnego przeciwnika. Odegranie przed Julianną mojej roli będzie wymagało znacznie większych umiejętności, niż przypuszczałam, lecz już dawno opuściłam teren, kiedy jeszcze mogłam się wycofać i uniknąć bitwy.
- ...te panieńskie wapory! Tak, matko przełożona, wezmę to pod uwagę. Ale czas nieubłaganie płynie naprzód. Wyjedziemy rano, żeby dotrzymać umowy. Mariamme wyjdzie za mąż z mojego rozkazu! I pojedzie bez lamentów. Słyszałem, że damy z Norstead dobrze się znają na sztuce lekarskiej. Dajcie jej jakiś napój, żeby skończyć z tymi humorami, które musieliśmy znosić przez całą godzinę. Nie chciałbym jej kneblować ani przywiązywać do siodła, lecz zrobię to, jeśli zostanę do tego zmuszony! Wypełnimy warunki paktu przypieczętowanego uściskiem dłoni.
Pan Imgry nie był cholerykiem - o, nie - był opanowany i przedstawiał wszystko w taki sposób, jakby zimowe wichury i zamiecie nie mogły mu w niczym przeszkodzić. Nigdy się nie ugnie, podobnie jak ziemia i kamienne kości Krainy Dolin.
- Nie ma wśród nas sióstr, które potrafią leczyć chorych - odparowała równie chłodno Przeorysza Julianna. - Czy chcesz, panie, dojechać na umówione miejsce z oszalałą ze strachu dziewczyną? Bo do tego może dojść, jeśli zmusisz ją do wyjazdu...
- Wpadasz w przesadę, pani. Mariamme jest zaskoczona, to prawda, i niepotrzebnie nasłuchała się nieprawdopodobnych opowieści. Wyjdzie za mąż na mój rozkaz, czy to się jej podoba, czy nie. Mamy umówione spotkanie za trzy dni, wyjedziemy więc o świcie. Zobowiązaliśmy się pod słowem honoru ofiarować dwanaście i jedną pannę ich przyszłym małżonkom. Dziś w nocy w opactwie jest tyle dziewcząt. Nie możemy zabrać mniej...
Po wypowiedzi pana Imgry'ego, który na pewno nie oczekiwał riposty, zapadła chwila milczenia. Ujęłam mocniej tacę prawą ręką, a lewą zaskrobałam do drzwi.
Usłyszałam słaby okrzyk. Drzwi otworzyły się i wyjrzał przez nie opiekun Mariamme. Dygnęłam na powitanie, lecz tak jak równa mu stanem.
- Czego chcesz?
- Panienka Sussia powiedziała, że potrzebna jest pomoc lekarska - odparłam beznamiętnie, a nie przyszło mi to łatwo. Nie czekałam na odpowiedź pana Imgry'ego, lecz Przeoryszy stojącej obok łóżka, na którym leżała nieszczęsna dziewczyna. Matka przełożona odsunęła nieco welon, tak że światło padało jej na twarz. Nie mogłam jednak nic z niej wyczytać, kiedy magnat cofnął się pozwalając mi wejść.
- Wejdź więc. Wejdź i zrób swoje...
Urwał, nie wiedząc, jak ma się do mnie zwracać. Chociaż ubrana byłam w brązową suknię mniszki z Norstead, nie nosiłam ani welonu, ani kornetu. Zamiast nich miałam na sobie barwnie haftowany odświętny tabard. Jako cudzoziemka nie wyszyłam tam rodowego herbu, lecz ten krótki kaftan był sztywny od skomplikowanych deseni, które sama wymyśliłam.
Nie zwracałam uwagi na pana Imgry'ego. Nie odrywałam wzroku od Przeoryszy Julianny spoglądającej na mnie przez ramię. Skierowałam ku niej całą wolę i to, co nazywałam mocą, jak łucznik wysyłający ostatnią strzałę w stronę nieprzyjacielskiego dowódcy. Lecz wówczas chciałam zmusić do posłuszeństwa nie wroga, ale kobietę, która mogła stać się moim sprzymierzeńcem.
- To nie jest wasza lekarka - powiedział ostro opiekun Mariamme.
Sądziłam, że matka przełożona to potwierdzi. Ona jednak zrobiła jeden lub dwa kroki w bok i przywołała mnie do łóżka ruchem ręki.
- To jest Gillan, pomocnica naszej lekarki, i też dobrze zna się na tych sprawach. Zapominasz, panie, że już minęła Godzina Ostatniego Światła. Wkrótce wszystkie siostry muszą zebrać się w kaplicy na nocną modlitwę. Tylko w przypadku wielkiego niebezpieczeństwa wolno wywołać lekarkę z takiego nabożeństwa.
Pan Imgry urwał w pół słowa, gdyż nawet on nie mógł się przeciwstawiać zwyczajom i nakazom obowiązującym w opactwie. Ksieni ponownie zabrała głos:
- Lepiej odejdź na spoczynek, panie. Gdyby Mariamme zobaczyła cię po odzyskaniu przytomności, znów może zacząć lamentować i zawodzić, a przecież bardzo tego nie lubisz...
Wielmoża nie ruszył się z miejsca. Nie spochmurniał, ale bruzdy świadczące o stanowczości pogłębiły się na jego twarzy. Na chwilę zapadła cisza. Później Przeorysza Julianna znowu się odezwała i tym razem w jej głosie pobrzmiewały metaliczne nutki.
- Jako najbliższy krewny Mariamme jesteś jej prawnym opiekunem, panie - powiedziała obojętnie. - Dobrze znamy prawo i nie sprzeciwimy się twojej woli, bez względu na to, co sądzimy o twojej decyzji. Dziewczyna nie zostanie porwana w nocy, nawet za pomocą czarów. Wiesz, że to niemożliwe. W tym domu nie musimy na to przysięgać!
Po raz pierwszy na nieruchomym obliczu pana Imgry'ego odmalowało się lekkie zakłopotanie, gdyż jasne było, iż matka przełożona odczytała jego najskrytsze myśli. Jednocześnie powiedziała to takim tonem, jakby składała przysięgę, której potrzebę przed chwilą zanegowała.
- Moja córko. - Mówiąc to spojrzała mi prosto w oczy i nie odrywała od nich wzroku. Ja nie mogłam zajrzeć do jej umysłu. Jeżeli czytała w moich myślach lub odgadła, co zamierzałam zrobić, nie dała nic po sobie poznać. - Pomóż jej najlepiej jak umiesz i w razie potrzeby czuwaj nad nią tej nocy.
Nie odpowiedziałam, tylko dygnęłam głębiej niż przed panem Imgry, który wciąż wahając się stał przy drzwiach. Wyszedł na korytarz, gdy Przeorysza zbliżyła się do wejścia, a ona za nim, zamykając drzwi na klamkę.
Mariamme poruszyła się i jęknęła. Twarz miała zaczerwienioną jak w gorączce i nierówny oddech. Postawiłam tacę na stole, odmierzyłam łyżeczką dozę lekarstwa i wlałam je do rogowego kubka. Trzymałam go chwilę w dłoni. Było to ostateczne rozstanie z przeszłością i teraźniejszością. Później już nie zdołam się wycofać... Czekał mnie sukces lub zdemaskowanie i wściekłość magnata, przed którą nigdzie nie zdołam się ukryć. Jednak nie wahałam się długo. Objęłam ramieniem Mariamme i uniosłam ją z posłania.

Miała przymknięte oczy i mamrotała coś bez związku. Przyłożyłam rogowy kubek do jej ust... i wypiła jego zawartość po cichej zachęcie z mojej strony.
- Dobra robota.
Rozejrzałam się w koło. Sussia stała przy drzwiach, które starannie za sobą zamknęła. Teraz zrobiła krok lub dwa do przodu.
- Będziesz potrzebowała sprzymierzeńca. To prawda. Ale dlaczego...
I znów zrozumiałyśmy się bez słów, jakbyśmy czytały swoje myśli.
- Dlaczego, Gillan? Z wielu powodów. Po pierwsze, bardzo polubiłam tę bezbronną, słabą istotę, której i tak wystarczająco trudno jest żyć w naszym świecie. Nawet gdyby nie załamała się pod ciosami, których nie zdoła wytrzymać. - Podeszła do nóg łóżka i stała patrząc z góry na nieprzytomną dziewczynę. - Ty i ja należymy do innego gatunku.
Położyłam z powrotem Mariamme na poduszkach i wstałam, odstawiając kubek. Z zadowoleniem stwierdziłam, że ręka mi nie zadrżała.
- A po drugie - ciągnęła Sussia - znam cię lepiej, niż ci się wydaje, Gillan. Opactwo Norstead stało się dla ciebie więzieniem. Jakiej możesz tu oczekiwać przyszłości poza ciągnącymi się, identycznymi latami...
- Zakurzonymi latami... - Nie zdałam sobie sprawy, że powiedziałam to na głos, dopóki nie usłyszałam rozbawionego chichotu mojej rozmówczyni.
- Nie mogłabym lepiej tego wyrazić! - oświadczyła.
- Ale dlaczego moja przyszłość miałaby cię obchodzić, panienko? - zapytałam.
Sussia ściągnęła lekko brwi i odparła:
- I mnie to dziwi, Gillan. Nie jesteśmy ani krewniaczkami, ani przyjaciółkami. Nie wiem, czemu pragnę, żebyś opuściła to miejsce - czuję tylko, iż powinnam ci pomóc. Myślę, że będzie to dla ciebie prawdziwa przygoda. Gdybym mogła dokonać wyboru, zrobiłabym to samo.
- Dobrowolnie?
- Czy to cię dziwi? - odrzekła z uśmiechem. Istotnie, nie dziwiło. Przypuszczam, że Sussia pojechałaby na spotkanie z nieznaną przyszłością z szeroko otwartymi oczami, spragniona przygód, rozglądając się ciekawie wokoło.
- Powtarzam, że jesteśmy bardzo do siebie podobne, Gillan. Nie wytrzymasz w opactwie, a ponieważ nie ma dla ciebie innego miejsca w High Hallacku, więc...
- Powinnam odjechać stąd z radością i poślubić czarownika, który potrafi zamieniać się w zwierzę? - dokończyłam za nią.
- Właśnie - przytaknęła, nadal się uśmiechając. - Pomyśl, jaka to będzie wspaniała przygoda, moja Gillan. Bardzo ci tego zazdroszczę.
Miała rację. Po stokroć miała rację!
- A teraz - dodała z jeszcze większym ożywieniem - jaką dozę jej dałaś? I co zamierzasz?
- Dałam jej na sen i dam jeszcze raz. Obudzi się wypoczęta za dzień lub trochę dłużej. Obudzi się spokojna, zapomni o strachu.
- Jeśli tutaj pozostanie... - Sussia przyłożyła palec do ust i zaczęła go gryźć w zamyśleniu.
- Nie powinna. Podczas snu będzie podatna na sugestię. Na początku Godziny Wielkiej Ciszy zabiorą ją do mojej komnaty.
Sussia skinęła głową i powiedziała:
- To dobry plan. Jesteś od niej wyższa, ale o brzasku nie będzie tego widać. Przyniosę ci podróżny strój, a także tabard Mariamme i jej opończę... Będziesz mogła trochę sobie popłakać za welonem chroniącym twarz przed wiatrem. Nie sądzę, żeby pan Imgry zaczął coś podejrzewać, jeśli podejdziesz z zasłoniętym licem do swego wierzchowca. Przedtem jednak czeka cię pożegnanie z Przeoryszą, która z progu kaplicy ma pobłogosławić narzeczone...
- Będzie bardzo wcześnie i jeśli zacznie padać śnieg... No cóż, w pewnych sprawach trzeba zdać się na los szczęścia.
- Twój sukces w dużym stopniu zależy od przypadku - odparowała. - W każdym razie zrobię, co będę mogła!
I obie przystąpiłyśmy do realizacji mojego planu. Kiedy wreszcie Mariamme spoczęła w moim łóżku, włożyłam na siebie ciepłą bieliznę, a na nią przyniesione przez moją sojuszniczkę spódnico-spodnie. Uszyto je z lepszego materiału, jakiego nie nosiłam od lat, chociaż miały pospolitą, srebrzystoszarą barwę, pasującą do opończy, którą również dała mi Sussia. Kolorowy tabard kontrastował z resztą stroju: szkarłatny, usiany złotymi kropkami hipogryf z herbu Mariamme cwałował nad niebieskozieloną krzywizną morza.
Zaplotłam w warkocze i bardzo ciasno upięłam moje ciemne włosy, później zaś zarzuciłam na głowę podróżny welon i kaptur. Pozostawiłam luzem końce welonu, żeby móc zasłonić nim twarz jak maską. Kiedy skończyłam, Sussia zmierzyła mnie wzrokiem.
- Obawiam się, że nie wprowadzisz w błąd kogoś, kto dobrze zna Mariamme - oświadczyła. - Ale pan Imgry rzadko ją widywał, a jego towarzysze i pozostałe dziewczęta wcale jej nie znają. Wytęż swój umysł, żeby dobrze odegrać tę rolę aż do miejsca, skąd nie będą mogli zawrócić. Mają mało czasu do spotkania z Jeźdźcami Zwierzołakami. Poza tym zła pogoda mogłaby przedłużyć podróż, więc opiekun Mariamme nie odważy się zawrócić. Zresztą potrzebuje jedynie dwunastu i jednej narzeczonej i będzie je miał. Ta okoliczność uchroni cię przed jego gniewem, kiedy wszystko się wyda.
I tylko to będę mogła powiedzieć na swoje usprawiedliwienie. Przebiegł mnie lekki dreszcz, lecz ukryłam to przed Sussia. Moja pewność siebie musi stać się moją zbroją.
- Życzę ci szczęścia, Gillan.
- Na pewno będę potrzebowała wszystkich takich życzeń i jeszcze więcej - odparłam sucho, podnosząc torbę z ziołami i lekarstwami, które zabrałam z magazynu Damy Alousan. Lecz gdyby w owej chwili pozwolono mi zrezygnować z wyprawy w nieznane i przywrócono swobodę wyboru, odrzuciłabym z pogardą tę szansę.
Spędziłam w komnacie Mariamme resztę nocy. Pokrzepiłam się kordiałem, więc choć krótko spałam, byłam pełna sił i rwałam się do podróży, gdy rano obudziło mnie skrobanie do drzwi.
Zarzuciwszy welon na głowę, przewiesiłam opończę przez rękę. Przez chwilę nie podchodziłam do drzwi, a później usłyszałam cichy szept:
- Czy jesteś gotowa?
To znów była Sussia. Kiedy wyszłam z komnaty, moja sojuszniczka szybko objęła mnie ramieniem, jakby podtrzymywała zrozpaczoną przyjaciółkę. Dostosowałam się do jej sugestii i zeszłam do refektarza drobnymi kroczkami, chwiejąc się na nogach. Czekały tam na nas podróżne suchary i gorący napój. Zdołałam lepiej się posilić, niż mogłoby się wydawać postronnemu obserwatorowi, a siedząca obok mnie Sussia troskliwie zachęcała mnie do jedzenia. Uprzedziła pozostałe przyjaciółki Mariamme, że jestem tak roztrzęsiona, iż okazywanie współczucia może mieć katastrofalne skutki. Uwierzyły bez zastrzeżeń, gdyż wiedziały, że Mariamme dostała ataku histerii na wieść, iż ma się przyłączyć do narzeczonych Jeźdźców Zwierzołaków.
Wszystko poszło jak po maśle. Kiedy pan Imgry, który dotąd mnie unikał, zbliżył się, by zaprowadzić mnie do kaplicy, poszłam schylona, szlochając żałośnie (a przynajmniej miałam nadzieję, że tak to wyglądało). Ostatnią próbą było pożegnanie z Przeoryszą Julianną. Uklękłyśmy przed nią w oczekiwaniu na błogosławieństwo. Później ofiarowała każdej z nas pocałunek pokoju i do tego musiałam odsłonić na chwilę twarz. Czekałam w napięciu... Nie dała jednak nic po sobie poznać i pochyliła się całując mnie w czoło.
- Jedź w pokoju, moja córko... - Wymówiła rytualne słowa, ale czułam, że tak naprawdę były skierowane do mnie, a nie do Mariamme. Dodały mi otuchy. Pan Imgry pomógł mi wsiąść na konia i tak oto opuściłam Norstead na zawsze, spędziwszy około dziesięciu lat życia w jego murach.

Sokoli Jar


Było bardzo zimno i śnieg padał coraz gęściej. Krętą drogą opuściliśmy Dolinę Norstead, dalej szlak wiódł przez góry, gdzie ciemne pasma lasów wyglądały jak czarne blizny na tle wszechobecnej bieli. Na wiosnę, w lecie i na jesieni w dolinach rosła bujna trawa, najróżniejsze drzewa i krzewy, a w powietrzu unosił się zapach dzikich róż. W zimie zaś wydawały się dalekie i obce mieszkańcom wiosek i samotnych zagród.
W Dolinie Harrow droga się zwęziła. Przed długą wojną z Ogarami Alizonu ludzie zapuszczali się coraz dalej na północ i na zachód, biorąc pod uprawę dziewiczą ziemię. Górskie szlaki roiły się od wędrownych kupców, szlachty ze zbrojnymi pocztami, wieśniaczych rodzin pędzących bydło i podążających za wozami, na które załadowano całe mienie, w poszukiwaniu nowych siedzib. Od tego czasu ruch pomiędzy dolinami bardzo się zmniejszył, a wygodne trakty zamieniły w zarośnięte krzakami i trawą ścieżki.
W drodze niewiele rozmawialiśmy, częściej milczeliśmy. Podróżowaliśmy na kosmatych, krótkonogich kucykach, które wprawdzie wolno kłusowały, ale były tak silne i wytrzymałe, że bez trudu przemierzały góry tam i z powrotem.
Początkowo jazda odbywała się trójkami lub czwórkami:
jeden lub dwóch żołnierzy towarzyszyło każdej parze narzeczonych Jeźdźców Zwierzołaków. Później, gdy droga stała się wąską ścieżką, ruszyliśmy gęsiego. Przez jakiś czas siedziałam sztywno w siodle, sparaliżowana ze strachu,
obawiając się wysłanego w ostatniej chwili gońca z klasztoru, który wyjawiłby, kim jestem. Nie dawało mi też spokoju dziwne zachowanie Przeoryszy Julianny, która nie zdradziła mnie w chwili pożegnania. Czy tak bardzo troszczyła się o Mariamme, iż gotowa była zaakceptować oszustwo, żeby tylko uratować swoją ulubienicę? A może uważała mnie za ognisko niepokoju w spokojnej społeczności klasztoru i chętnie się mnie pozbyła?
Każda godzina podróży zmniejszała prawdopodobieństwo mojego przymusowego powrotu do opactwa. Na domiar pan Imgry starał się zwiększyć tempo jazdy do granic możliwości i co jakiś czas naradzał się z milczącym zwykle przewodnikiem. Jak daleko było do miejsca spotkania? Wiedziałam tylko, iż jest to tak charakterystyczny fragment krajobrazu na skraju Wielkiego Pustkowia, że niepodobna z niczym go pomylić.
Pozostawiliśmy za sobą Dolinę Harrow z jej odizolowanymi od świata zagrodami i pięliśmy się coraz wyżej i wyżej. Można by pomyśleć, że przejeżdżamy przez całkowicie opustoszałą okolicę; nie zobaczyliśmy po drodze żadnego zwierzęcia czy ptaka ani tym bardziej człowieka. Gdy tylko zima obiegła zagrody, ludzie prawie nigdy nie wychodzili na dwór: kobiety tkały, a mężczyźni zajmowali się pozostałymi robotami gospodarskimi.
Po stromym zboczu zjechaliśmy w Dolinę Hocker. Usłyszeliśmy szmer płynącej wody, gdyż lód nie skuł jeszcze całkowicie rwącego potoku. Minęliśmy posterunek pilnujący wejścia do doliny. Żołnierze zasalutowali i wdali się w rozmowę z naszym dowódcą i przewodnikiem. Podczas tej przerwy w podróży jedna z dziewcząt podjechała do mnie i pochyliła się lekko do przodu.
- Czy oni nigdy nie pozwolą nam odpocząć? - zapytała dostatecznie głośno, żeby jej słowa dotarły do pana Imgry'ego.
- Na to wygląda - odparłam cicho, nie chcąc, by ktokolwiek inny usłyszał mój głos.
Moja rozmówczyni niecierpliwie szarpnęła welon. Kaptur zsunął się nieco i zobaczyłam jej twarz. Była to ta sama Kildas, na której Tolfana ostrzyła swój złośliwy język. Miała podkrążone oczy i mocno zaciśnięte usta, wydawało się, że silne światło słońca i mróz chwilowo ją postarzyły.
- To on ciebie wybrał - ruchem głowy wskazała na pana Imgry'ego - a teraz jedziesz i milczysz. W jaki sposób zdołał cię zmusić do posłuszeństwa? Wczoraj wieczorem zaklinałaś się, że nie pojedziesz... - Nie wyczułam w jej głosie współczucia, tylko ciekawość, jakby cierpienia innych miały pomóc jej łatwiej znieść swój ciężki los.
- Miałam całą noc do namysłu - odparłam najzręczniej jak umiałam.
- Zaiste! - Kildas roześmiała się i dokończyła złośliwie: - Głębokie to musiały być myśli, skoro następnego dnia tak panujesz nad sobą! Od twoich wrzasków trzęsły się ściany, kiedy dowiedziałaś się, co cię czeka. Czyżbyś teraz zapragnęła wyjść za mąż za czarownika?
- A ty? - odparowałam. Niezbyt się zaniepokoiłam wiadomością, że Mariamme zrobiła z siebie przedstawienie, okazując wszystkim swój strach i wstręt. Nie byłam Mariamme i nie umiałam dobrze jej naśladować. A pan Imgry przez cały ranek pragnął tylko jednego: jechać jak najszybciej, i nie zwracał na nas uwagi. Ale co się stanie, gdy odkryje, że wyprowadzono go w pole? Potrzebna mu jestem do wypełnienia warunków Wielkiego Paktu i ta okoliczność powinna uchronić mnie przed jego gniewem.
- A ja? - Ocknęłam się z zamyślenia na dźwięk głosu Kildas. - Tak jak my wszystkie: nie miałam wyboru. Ale... ale jeśli ci Zwierzołacy są podobni do naszych mężczyzn, to niczego się nie boję. - Podniosła wyżej głowę, gdyż siła charakteru i  uroda umacniały jej  pewność  siebie. - Nie, nie obawiam się, że ten, kto na mnie czeka, źle mnie przyjmie!
- Jacy oni są? Czy kiedykolwiek widziałaś jakiegoś Jeźdźca? - Postanowiłam wybadać jej wiadomości. Dotychczas bardziej interesowała mnie ucieczka, niż to, co mnie spotka u celu podróży.
- Czy ich widziałam? - Odpowiedziała najpierw na moje ostatnie pytanie. - Nie. Nigdy nie przyjeżdżali do Krainy Dolin, chyba tylko wtedy, gdy napadali na Alizończyków. Ludzie mówią, że Jeźdźcy podróżują wyłącznie w nocy. Co do ich wyglądu... Kiedy z nami paktowali, mieli ludzką postać. Wiem też, że władają dziwnymi mocami... - Straciła pewność siebie i szarpnęła okręcony wokół szyi welon, jakby ją dusił. - Jeśli nasi krajanie wiedzą coś więcej... nikt nam o tym nie powiedział.
Usłyszałam, że gdzieś w pobliżu, na lewo od nas, ktoś głośno wciągnął powietrze do płuc i dźwięk ten bardzo przypominał szloch. Zaraz potem przyłączyła się do nas inna dziewczyna. Była to Solfinna, która wczoraj wieczorem jadła z tego samego talerza co Kildas. Jej znoszony podróżny strój kontrastował z wykwintną szatą towarzyszki niedoli.
- Wypłacz oczy, jeśli chcesz, Solfinno! - warknęła Kildas. - Ale nawet wielkie jak morze jezioro łez nie odmieni twojej przyszłości.
Tamta drgnęła, jakby smagnięto ją biczem po zgarbionych plecach. Kildas najwidoczniej zawstydziła się, gdyż powiedziała miękko:
- Pomyśl tylko, ty mogłaś wybierać. Jesteś więc najodważniejsza z nas wszystkich. A skoro wierzysz w moc modlitwy, czy nie wierzysz też, że dobro zawsze zostaje nagrodzone, nawet jeśli trzeba na to trochę poczekać?
- Ty sama zdecydowałaś się na tę podróż w nieznane? - zapytałam z ciekawością.
- Tak... tylko w ten sposób mogłam pomóc moim bliskim. - Solfinna urwała, po czym mówiła dalej mocniejszym głosem: - Masz rację, Kildas. Żałując teraz dobrego uczynku, podważam wartość wszystkiego, w co wierzę. Ale wiele bym dała, żeby jeszcze rą^obaczyć moją panią matkę, siostry i zamek Wasscot. Ale wiernie nigdy tak się nie stanie.
- Czy nie znalazłabyś się w podobnej sytuacji, gdybyś poślubiła jakiegoś szlachcica lub dowódcę oddziału z południa High Hallacku? - zapytała bardzo łagodnie Kildas. - Wtedy także nie mogłabyś wrócić do domu.
- Pamiętam o tym i czepiam się tej myśli jak tonący brzytwy - odparła szybko Solfinna. - Zaręczono nas i jedziemy na wesele. Taki już jest kobiecy los od niepamiętnych czasów. Jeżeli o mnie chodzi, moja rodzina wiele na tym zyska. Ale ci Jeźdźcy...
- Spójrz też na to wszystko w inny sposób i dobrze się zastanów - podchwyciłam. - Ci Jeźdźcy Zwierzołacy tak bardzo chcieli się ożenić, iż zgodzili się wziąć udział w obcej im wojnie. Wydaje mi się, że jeśli jakiś mężczyzna naraża życie, by zdobyć żonę, na pewno będzie ją kochał i szanował.
Solfmna odwróciła się, aby mi się lepiej przyjrzeć. Zamrugała zaczerwienionymi od płaczu powiekami, nie wierząc własnym oczom. Kildas zaś krzyknęła cicho i podjechała do mnie jeszcze bliżej.
- Ktoś ty? - zapytała z mocą wykluczającą w odpowiedzi wszelkie kłamstwo. - Nie jesteś tą płaczliwą panną, którą wyniesiono z refektarza ubiegłej nocy!
Czy muszę udawać Mariamme przed moimi towarzyszkami podróży? Nie widziałam takiej potrzeby i miałam nadzieję, że minęliśmy już miejsce, skąd pan Imgry mógłby jeszcze zawrócić.
- Masz rację - odparłam. - Nie jestem Mariamme...
- Więc coś ty za jedna? - Kildas nie ustępowała, podczas gdy Solfmna wpatrywała się we mnie szeroko otwartymi ze zdziwienia oczami.
- Jestem Gillan, która od kilku lat przebywała w opactwie. Nie mam rodziny i przybyłam tu dobrowolnie.
- Jeśli nie masz krewnych, którzy by cię zmusili albo skorzystali na twojej decyzji - zapytała z jeszcze większym zdziwieniem Solfmna - dlaczego z nami wyruszyłaś?
- Może dlatego, że są w życiu gorsze rzeczy niż wyruszyć na spotkanie nieznanej przyszłości.
- Gorsze rzeczy? - powtórzyła Kildas.
- Perspektywa zbyt dobrze znanej przyszłości. Solfmna cofnęła się nieco.
- Czy ty zrobiłaś coś, wobec czego...
- ...taki los jest mniejszym złem? - dokończyłam za nią śmiejąc się. - Nie, nie popełniłam żadnej zbrodni. W High Hallacku nie było dla mnie miejsca poza murami opactwa Norstead. Nie chciałam też składać ślubów zakonnych ani
pędzić życia tak monotonnego, że mijające dni i lata stają się jednym nie kończącym się ciągiem identycznych godzin.
- Tak, to możliwe. - Kildas skinęła głową. - Lecz co będzie, gdy on - ruchem głowy wskazała pana Imgry'ego - dowie się o wszystkim? Upierał się przy Mariamme ze względu na jakieś własne plany. A należy do ludzi, którym niełatwo jest się sprzeciwić.
- Wiem o tym. Wiem też jednak, że bardzo mu się spieszy. Nie będzie mógł zawrócić do Norstead, gdyż musi pod słowem honoru dostarczyć w terminie dwanaście i jedną narzeczoną.
Kildas znowu się roześmiała.
- Logicznie rozumujesz, Gillan - oświadczyła. - Myślę, że sobie z nim poradzisz.
- Czy ty... ty nie boisz się... tych dzikich ludzi? Sama zdecydowałaś się na taki krok? - pytała dalej Solfinna.
- Nie zawracam sobie głowy obawami o przyszłość. Lepiej nie wypatrywać cieni na szczycie góry, kiedy wciąż jeszcze jedziesz doliną u jej podnóża - odparowałam. Pomyślałam wszakże, że moje postępowanie nie wymagało szczególnej odwagi. Może wybrałam większe, a nie mniejsze zło. Nie chciałam jednak się do tego przyznać, nawet sama przed sobą.
- Dobra filozofia - skomentowała Kildas, lecz wyczułam w jej głosie więcej ironii niż aprobaty. - Oby cię prowadziła i strzegła, siostro. Ach, wydaje się, że mimo wszystko będziemy mogły tu odpocząć...
Na rozkaz pana Imgry'ego żołnierze pomogli nam zsiąść z koni i zaprowadzili do wnętrza wartowni. Tam stłoczyłyśmy się przy kominku, wyciągając do ognia ręce i starając się rozruszać zesztywniałe nogi i plecy. Jak zwykle trzymałam się z daleka od naszego dowódcy. Może uzna za zupełnie naturalne, że strach i nienawiść każą Mariamme unikać człowieka, który skazał ją na dożywotnie wygnanie. Może tak i myślał, bo moje zachowanie wcale mu nie przeszkadzało - nie zbliżał się do mnie, gdy stałam z Kildas i Solfinna, popijając łyczkami z kubka gorącą zupę mięsną zaczerpniętą ze wspólnego kotła.

Jeszcze nie skończyłyśmy tego posiłku - o ile można to było nazwać posiłkiem - kiedy opiekun Mariamme przemówił do nas wszystkich:
- W górach spadł śnieg. Mimo że podróż będzie uciążliwa, musimy dojechać przed nocą do zamku Croff. Mamy mało czasu, a jutro powinniśmy się stawić w Sokolim Jarze.
Dobiegły mnie pomruki niezadowolenia, ale nikt nie poskarżył się na głos. Pan Imgry nie należał do ludzi, którym można się było sprzeciwić tylko z powodu niewygodnej jazdy. Sokoli Jar... Ta nazwa nic mi nie mówiła. Może właśnie tam wyznaczyli spotkanie Jeźdźcy Zwierzołacy?
Nadal sprzyjało mi szczęście. Gdy dotarliśmy do zamku Croff, górskiej twierdzy, której załoga liczyła tylko czwartą część niezbędnej liczby zbrojnych, oddano nam do dyspozycji podłużną komnatę z rozłożonymi na kamiennej podłodze siennikami. Zapewniono nam więc takie same "wygody" jak żołnierzom, którzy tutaj walczyli podczas wojny.
Byłam tak zmęczona, że od razu zapadłam w głęboki sen i nic mi się nie przyśniło. Lecz po jakimś czasie obudziłam się nagle, jakby ktoś mnie zawołał. Wydało mi się, że słyszę echo znajomego głosu - może Damy Alousan - wzywającego mnie do pracy. Uczucie to było tak silne, że ze zdumieniem spojrzałam na lampę palącą się słabo w przeciwległym krańcu komnaty. Dopiero po chwili rozpoznałam ciężkie oddechy śpiących towarzyszek podróży i uświadomiłam sobie, gdzie jestem i dlaczego.
Zmęczenie pierzchło bez śladu. Zamiast tego ogarnął mnie dziwny niepokój, który zawsze poprzedza przełomowe chwile w życiu.
Zbudził się też we mnie mój dawny talent. Nie obawiałam się tego niezrozumiałego zmysłu, działającego poniżej progu świadomości. Powitałam jego powrót z taką radością, z jaką ciężko chory człowiek wyciąga ręce po uzdrawiający kordiał. Rosło we mnie podniecenie i zdałam sobie sprawę, że dłużej nie wytrzymam w ciemnej, dusznej komnacie.
Ubrałam się najostrożniej jak zdołałam. Wprawdzie podróżny strój nadal był wilgotny, lecz nie miało to żadnego znaczenia wobec przemożnego impulsu, który kazał mi wyjść na otwartą przestrzeń.
Kildas poruszyła się we śnie, gdy okrążałam jej siennik, leżący tuż obok mojego, i coś wymamrotała - może jakieś imię. Nie obudziła się jednak i wkrótce położyłam rękę na klamce. Wtedy też usłyszałam kroki wartownika w korytarzu.
Kiedy stanęłam w drzwiach, żołnierz był odwrócony do mnie plecami. Zaraz mnie zobaczy. W tej chwili odkryłam w sobie inne zdolności. Spojrzawszy na majaczącą w mroku sylwetkę mężczyzny, wytężyłam wolę i rozkazałam, żeby nie zauważył mnie przez kilka sekund, zanim zniknę w czeluściach zamku.
I tak się stało. Kiedy jednak dotarłam do bocznego korytarza, byłam tak zmęczona, że musiałam się oprzeć o ścianę. Miotały mną sprzeczne doznania - podniecenie, zdumienie i triumfalna radość. Stałam przez dłuższą chwilę, rozkoszując się sukcesem, choć jakaś trzeźwa cząstka mojej istoty powątpiewała w realność tego dokonania i powściągała moje uczucia. Później wspięłam się schodami na górę (znajdowały się dokładnie naprzeciw korytarza) i wyszłam na taras czy też platformę obserwacyjną. Śnieg połyskiwał w mroku, lecz większość ciemnych szczytów była tylko z lekka wysrebrzona księżycem, co chwila przesłanianym przez płynące szybko chmury.
Wiał ożywczy wiatr, docierający tutaj z wyższych partii gór, w których pył z Krainy Dolin nigdy nie mógł zatrzymać się na dłużej. Lecz teraz, gdy doszłam do tego miejsca, wewnętrzny przymus pierzchł. W ogóle nie wiedziałam, po co tu przyszłam. Mimo ciepłej opończy zadrżałam z zimna i cofnęłam się do drzwi, by się schronić przed mroźnymi podmuchami.
- Co ty tu robisz?
Od razu poznałam ten głos. Nie miałam pojęcia, dlaczego pan Imgry również wędrował nocą po zamku. Nie zdołałam jednak uniknąć z nim spotkania...
- Chciałam odetchnąć świeżym powietrzem... - odpowiedziałam głupio. Na nic się to nie zda. Lepiej od razu chwycić byka za rogi. Mężczyzna oświetlił mnie trzymaną w górze przenośną lampą, a ja, odwróciwszy się, zasłoniłam oczy ręką. Musiał najpierw zauważyć herb Mariamme na pożyczonym tabardzie, gdyż z całej siły złapał mnie za ramię i szarpnął ku sobie.
- Ty idiotko! Ty mała idiotko! - syknął gniewnie. Choć był opiekunem Mariamme, los dziewczyny wcale go nie obchodził. Pan Imgry miał na względzie tylko swoje dobro. Ta myśl dodała mi odwagi, więc opuściłam rękę i spojrzałam mu prosto w oczy. - Ty nie jesteś Mariamme...! - Trzymając mnie wciąż za ramię, zbliżył lampę do mojej twarzy. - Nie należysz też do grupy narzeczonych. Coś ty za jedna? - Jego palce niczym pięć mieczy wpiły mi się w ciało. Chciałam krzyknąć z bólu, ale zagryzłam wargi.
- Należę do nich. Jestem Gillan z Norstead... - odparłam.
- Ach, tak! Te piszczące jak myszy babska ośmieliły się...
- Nie! - zaprzeczyłam. Nie próbowałam się uwolnić, gdyż i tak by mi się to nie udało, lecz stałam prosto, nie okazując strachu. To zapewne sprawiło, że pan Imgry ochłonął z gniewu i zaczął mnie słuchać. - Sama to zaplanowałam...
- Ty?! A cóż ciebie mogą obchodzić decyzje, które ciebie przerastają? Gorzko tego pożałujesz...
Opanował się, mimo że wciąż płonął w nim srogi gniew. Czułam, że nie podporządkuję sobie tego mężczyzny, tak jak uczyniłam to z wartownikiem. Znalazłam jednak w sobie dość sił, żeby stawić mu czoło.
- Ta chwila już minęła... albo jeszcze nie nadeszła - powiedziałam powoli, starannie dobierając słowa, by skupić na sobie jego uwagę i zmusić go do myślenia. Mówiłam dalej: - Czas nie jest twoim sługą tej nocy, panie. Zawróć ze mną do Norstead, a przegrasz. Odeślij mnie z jednym ze swoich ludzi i znów przegrasz, ponieważ musisz zawieźć do Sokolego Jaru dwanaście i jedną narzeczoną, albo stracisz honor.
Potrząsnął mną tak silnie, jakbym była słomką, ale nie opuściłam wzroku. Później odepchnął mnie na bok. Upadłam na kolana, uderzywszy się przy tym o parapet balustrady otaczającej platformę. Przypuszczam, że w owej chwili nie przejąłby się wcale, gdybym runęła w przepaść.
Podniosłam się z trudem i stałam, drżąc na całym ciele. Bolało mnie uciśnięte i potłuczone ramię, a strach chwytał za gardło na myśl o tym, co mogło się ze mną stać. Choć zaszokowana, zachowałam jasność umysłu. Wiedziałam, co mam powiedzieć rozwścieczonemu mężczyźnie.
- Miałeś dostarczyć jedną z narzeczonych, panie - argumentowałam. - Dojechałam aż tutaj i nie powiem przy świadkach, jeśli tacy okażą się potrzebni, że znalazłam się wśród twoich podopiecznych na twój rozkaz. Ty zaś, panie, zachowasz Mariamme, która jest tak piękna, że na pewno zrobi doskonałą partię. Czy naprawdę straciłeś coś przeze mnie?
Oddychał ciężko jak człowiek, który próbował prześcignąć nieprzyjacielskiego jeźdźca, a później został zapędzony do jakiejś skalnej pułapki. Mimo że tłumił w sobie gniew, trafnie go rozszyfrowałam: należał do ludzi, którzy panowali nad sobą, gdy było im to na rękę. Już układał nowe plany, zastanawiając się nad moimi słowami. Teraz podszedł do mnie powoli, unosząc lampę. Zrozumiałam, że największe niebezpieczeństwo już minęło.
- Gillan - zapytał ostrym, monotonnym głosem. - Czy odpowiadasz wymaganiom?
- Jestem panną i mam około dwudziestu lat. Byłam wychowanką pana Furio i jego małżonki. Jako małe dziecko wpadłam w ręce Alizończyków. Ponieważ wrogowie darowali mi życie, mój opiekun uznał, iż musiałam być kimś ważnym, więc chyba dorównuję urodzeniem reszcie twoich podopiecznych, panie.
Magnat zmierzył mnie pożądliwym spojrzeniem od stóp do głów jak hulaszczą dziewkę. Zawrzałam gniewem na tę celową obelgę, ale nie dałam nic po sobie poznać - i pan Imgry to zrozumiał.
- Masz rację, czas nagli. Jeźdźcy otrzymają dwanaście i jedną narzeczoną. Ale wszystko może okazać się zupełnie inne, niż to sobie teraz wyobrażasz, dziewczyno.
- Ta, która nie oczekuje ani dobra, ani zła, ma równe szansę trafić na jedno lub na drugie - odpowiedziałam najostrzej, jak mogłam.
Przez twarz wielmoży przemknęło coś, czego nie zdołałam rozszyfrować.
- Skąd porwali cię Alizończycy? - zapytał. W jego głosie zabrzmiało prawdziwe zainteresowanie moją osobą jako istotą ludzką, a nie jednym z pionków na prywatnej szachownicy.
- Nie wiem. Pamiętam tylko statek podczas wielkiej burzy, później zaś port, w którym znaleźli mnie żołnierze pana Furio - powiedziałam mu całą prawdę.
- Ogary z Alizonu wojują również za morzem. Estcarp! - Cisnął ku mnie to ostatnie słowo, jakby chciał zobaczyć moją reakcję lub sprowokować, żebym się z czymś zdradziła.
- Estcarp? - powtórzyłam obojętnie, ponieważ ta nazwa nic mi nie mówiła. Później dodałam: - Czy to wróg Alizonu?
- Tak mówią. - Magnat wzruszył ramionami. - Ale teraz to nie ma znaczenia. Ty już dokonałaś wyboru i będziesz się go trzymać.
- Nie proszę o nic więcej, panie.
- Żeby się upewnić... właśnie, żeby się upewnić, na wszelki wypadek... - Pan Imgry uśmiechnął się, a nie był to miły uśmiech.
Odprowadził mnie do zaimprowizowanej sypialni i wepchnął do środka. Następnie przywołał wartownika i kazał mu stać za drzwiami. Wróciłam więc do mojego siennika i położyłam się. Najgorsze - to, czego się obawiałam przez całą drogę - miałam już za sobą. Przeskoczyłam dwie przeszkody dzielące mnie od przyszłości. Teraz zwróciłam swe myśli ku trzeciej - ku temu, kto mógł na mnie czekać w Sokolim Jarze.
W opactwie Norstead znałyśmy mężczyzn tylko ze słyszenia. Wprawdzie od czasu do czasu - bardzo rzadko - do klasztoru przybywali krewni szlachcianek, które tam się schroniły, lecz wtedy zaliczano mnie do mniszek i widywałam owych gości tylko z daleka. Wiedziałam o istnieniu mężczyzn, ale nigdy żadnego nie poznałam. Taki bowiem zwyczaj panował wśród szlachty Krainy Dolin.
Każda dziewczyna wie o małżeństwie, lecz rzadko o nim myśli, chyba że przebywa wśród ludzi, dla których jest ono odpowiednio ważne. Przypuszczam, że pod tym względem byłam bardziej niedoświadczona od większości moich towarzyszek podróży. Damy nie wychodziły za mąż, więc w klasztorze nie mówiło się o małżeństwie. Dlatego teraz, kiedy spróbowałam sobie wyobrazić, co mnie czeka na końcu drogi, uświadomiłam sobie, jak mało wiem o tych sprawach. Nie rozumiałam nawet obaw i lęków innych narzeczonych, ponieważ zwykły mężczyzna wydawał mi się równie dziwaczny jak każdy z Jeźdźców Zwierzołaków. Wiedziałam też, że muszę zastosować w praktyce radę, której udzieliłam Solfinnie: nie wypatrywać kłopotów, dopóki same się nie pojawią.
Następnego dnia rano ani ja, ani pan Imgry nikomu nie wspomnieliśmy o naszym nocnym spotkaniu. Starannie zasłoniłam twarz welonem, żeby już więcej żadna z dziewcząt nie spostrzegła, iż nie jestem Mariamme. Wydaje mi się, że im bliżej było do końca podróży, tym gorliwiej każda z nas zajmowała się własnymi lękami i nadziejami, siłą rzeczy niewiele uwagi poświęcając otoczeniu. Tego dnia jechałyśmy bardzo spokojnie i w milczeniu.
Na ile mogłam się zorientować w terenie, opuściliśmy już obszary, które nanoszono na mapy High Hallacku. Droga, zwęziwszy się tak bardzo, że mogły nią jechać obok siebie tylko dwa kucyki, znów zaprowadziła nas na równinę, brązowo szarą o tej porze roku. Ciemne zagajniki sprawiały wrażenie mniejszych niż w Krainie Dolin, jak gdyby coś hamowało wzrost drzew, poszycie zaś było bardzo skąpe. Postrzępione kępy suchej trawy sterczały w śniegu pokrywającym Wielkie Pustkowie cienką warstwą.
Przebyliśmy bezimienną rzekę po moście z grubo ciosanych bali osadzonych w stwardniałej ziemi. Od jakiegoś czasu nikt tędy nie jechał, gdyż nie zauważyłam na śniegu świeżych śladów. Opustoszała, bezludna okolica działała przygnębiająco. Mogłoby się wydawać, że rodzaj ludzki zniknął z powierzchni ziemi.
Później znowu zaczęliśmy piąć się po zboczu nieco bardziej stromym niż poprzednie. Przejechawszy przez wąski przesmyk między dwiema skalnymi ścianami, znaleźliśmy się wewnątrz wąwozu, gdzie na równym terenie ktoś zbudował niezgrabną kamienną chałupę i otoczył głazami jamę na ognisko, poczerniałą od wielokrotnego użycia. Dopiero tam się zatrzymaliśmy. Pan Imgry przywołał któregoś ze strażników oraz przewodnika, a następnie razem z nimi podjechał do nas i rzekł:
- Zostaniecie tutaj.
I to było wszystko. Zawrócili konie i oddalili się kłusem. Zmęczone i zesztywniałe od długiej jazdy, zsiadłyśmy z kucyków. Dwóch żołnierzy z eskorty rozpaliło ognisko w sczerniałej jamie. Spożyłyśmy skromną wieczerzę z naszych zapasów, ale chyba żadna z nas dużo nie jadła. Kildas dotknęła mojego ramienia.
- To Sokoli Jar... - Wskazała widniejącą przed nami szczelinę między skalnymi ścianami. - Zdaje się, iż narzeczone wykazują więcej zapału niźli ich przyszli małżonkowie. Możliwe, że nikt na nas nie czeka.
Ledwie zdążyła to powiedzieć, kiedy w półmroku szczelinę wypełniło światło. Nie żółty blask lampy ani czerwony żar ogniska, lecz dziwna zielonkawa poświata. Na jej tle zarysowały się i znikły czarne sylwetki pana Imgry'ego i jego towarzyszy. I nikt inny nie pojawił się na przełęczy.
- Nie - powtórzyła Kildas - oni nie są zbyt chętni do żeniaczki.
- Może - w głosie Solfinny zabrzmiała nadzieja - może postanowili, że...
- ...że jednak nas nie chcą - dokończyła za nią Kildas. - Nigdy tak nie myśl, dzieciaku! Tylko w opowieściach Kowacza Pieśni może się zdarzyć takie zakończenie. W życiu, a przekonałam się o tym na własnej skórze, zawsze dzieje się inaczej. - Na chwilę jej twarz pobladła i postarzała się, tak jak poprzedniego dnia. - Im większą łudzisz się nadzieją, tym bardziej się zawiedziesz, gdy poznasz prawdę.
Stałyśmy blisko ogniska, grzejąc się w jego cieple, lecz chyba wszystkie wtedy zadrżałyśmy w duchu, spoglądając na Sokoli Jar rozjaśniony niesamowitą zieloną poświatą.



Poranek Roku Jednorożca


- Czy wiecie, co to za noc? - Aldeeth, która ubiegłej nocy spała na lewo ode mnie, odrzuciła welon i zsunęła nieco do tyłu kaptur, tak że wymykały się spod niego kosmyki jej jasnych włosów. Pochodziła z południa Krainy Dolin i nigdy dotąd nie widziałam jej herbu przedstawiającego salamandrę skuloną wśród strzelających wysoko płomieni.
- Jeśli chodzi ci o to, że kończy się stary rok i o świcie zacznie się nowy.... - odpowiedziała z lekkim wahaniem Kiłdas.
- Właśnie. Rozpocznie się Rok Jednorożca.
- Co poniektórzy mogliby to uznać za dobry znak - odrzekła na to Kiłdas - ponieważ jednorożec jest opiekunem dziewic i symbolem niewinności.
- U nas w domu dziś wieczorem - podjęła bardzo cicho Solfinna - zgromadzilibyśmy się w wielkiej sali. Na stole leżałyby gałązki bluszczu i ostrokrzewu, żeby każdy mógł wziąć jedną i nosić przy sobie - ostrokrzew dla mężczyzn, a bluszcz dla kobiet. Wznieślibyśmy toast za nowy rok i spalilibyśmy Słomianego Męża i Dyptanową Niewiastę, dorzucając do ognia wonnych ziół, żeby przyszłe zbiory były obfite i żeby szczęście zamieszkało pod naszym dachem...
Przypomniałam sobie uroczystość, którą opisała - skromną, lecz znaczącą dla ludzi żyjących z płodów ziemi. Dzisiejszej nocy będą tak świętować wszyscy mieszkańcy Krainy Dolin - od wieśniaczych zagród, które minęliśmy po drodze, po szlacheckie dwory i zamki, gdzie ceremonia będzie bardziej wystawna. Tylko w opactwie Norstead nie będzie ani uczty, ani palenia symboli, ponieważ damy nie pozwalały na odprawianie pogańskich obrzędów w murach klasztoru.
- Zastanawiam się, czy nasi przyszli mężowie podobnie witają początek roku? - Kildas przerwała zapadłe milczenie. - Na pewno nie czczą Płomieni, które z samej swej natury są obce światu Jeźdźców Zwierzołaków. Jakim więc bogom oddają cześć? I czy w ogóle mają jakichś bogów?
- Nie mają bogów! - Solfmna aż jęknęła cicho z zaskoczenia. - Jakiż człowiek umiałby żyć bez bogów, bez większej od siebie mocy, której mógłby zaufać?
- A kto mówi, że oni są ludźmi? - Aldeeth roześmiała się szyderczo. - Nie możemy ich osądzać, tak jak czyniłyśmy do tej pory. Czy to jeszcze do ciebie nie dotarło, dziewczyno? Powinnaś wyrzucić precz czarę wspomnień, ponieważ urodziłyśmy się pod nieszczęśliwą gwiazdą i będziemy musiały przejść z naszego świata do innego, tak jak teraz przechodzimy ze starego roku do nowego.
- Dlaczego uważasz, że to co obce i nieznane musi być złe? - zapytałam. - Jeżeli będziesz uparcie wypatrywać cieni, w końcu na pewno je znajdziesz. Pomijając wszystkie plotki i nie sprawdzone opowieści, co złego wiemy o Jeźdźcach?
Dziewczęta zaczęły mówić jedna przez drugą. Kildas zaś, słysząc, jak przekrzykują się wzajemnie, powiedziała ze śmiechem:
- "Oni mówią"... "oni mówią" to... i "oni mówią" tamto! Podajcie imię i rangę choć jednego z "onych", do czego nasza siostra i towarzyszka ma pełne prawo. Co naprawdę wiemy poza pogłoskami i niechętnymi komentarzami? Jeźdźcy Zwierzołacy nigdy nie podnieśli na nas miecza ani nie wysłali strzały w naszym kierunku, lecz po zawarciu z nami paktu niszczyli naszych wrogów. Czy mężczyzna, który ma czarne kędziory, nosi szary płaszcz i woli mieszkać tam, gdzie mu się bardziej podoba, ma różnić się krwią, ciałem i duchem od jasnowłosego woja, który zarzuca na ramiona szkarłatną pelerynę i jedzie w towarzystwie sobie podobnych główną ulicą nadmorskiego miasta? Każdy ma jakieś zadanie do spełnienia na tym świecie. Czy jakiś Jeździec kiedykolwiek wyrządził zło komuś z naszych?
- Ależ oni nie są ludźmi! - Aldeeth najwyraźniej chciała dopatrzyć się najgorszego.
- Przecież i o tym nic nie wiemy! Tak, Jeźdźcy władają nieznanymi mocami, lecz czy my jesteśmy jednakowo uzdolnione? Jedna może haftować na jedwabiu tak pięknie, że ma się ochotę zerwać kwiaty lub posłuchać śpiewu ptaków, które tam wyszyła. Druga zaś może grą na lutni i pieśnią sprawić, że zaczniemy marzyć na jawie. Czyż my wszystkie i każda z osobna potrafimy to zrobić równie dobrze? Nie. Wobec tego ludzie mogą urodzić się z niezwykłymi talentami, a mimo to pozostać ludźmi, innymi od nas, ale ludźmi.
Nie wiem, czy Kildas wierzyła w to, co mówiła, czy też nie, lecz dzielnie walczyła ze strachem, który zakradał się do naszych serc i umysłów.
- Aldeeth - wtrąciłam - ty masz w herbie salamandrę spoczywającą wśród płomieni. Czy kiedykolwiek widziałaś takie stworzenie? A może znaczy ono dla ciebie i dla twojego rodu - oraz dla jego przyjaciół i wrogów - coś innego niż wizerunek jaszczurki skulonej na ognistym łożu?
- Oznacza to, że możemy zostać napadnięci, ale nie pokonani - odpowiedziała bez namysłu.
- Widzę też na waszych tabardach bazyliszka, feniksa, wywerna*... Czy te zwierzęta istnieją naprawdę, czy też są symbolem idei, którą każdy z waszych rodów wybrał dla siebie jako dewizę postępowania? 

* Wywem - skrzydlaty dwunogi smok w mit. celtyckiej (przyp. tłum.).
Możliwe, że Jeźdźcy Zwierzołacy mają własne symbole, niezrozumiałe dla nie wtajemniczonych w ich heraldykę. - W taki oto sposób prowadziłam dalej rozpoczętą przez Kildas grę. Jeżeli była to gra.
Tymczasem dziwna zielona poświata nadal jaśniała na przełęczy u wejścia do Sokolego Jaru, a pan Imgry i jego towarzysze nie wracali. Oczekiwanie zawsze denerwuje tych, którzy tylko rozmyślaniami mogą wypełnić czas.
Siedziałyśmy skulone na kamieniach wokół ogniska, kiedy powrócił zastępca pana Imgry'ego. Polecono nam wjechać do Sokolego Jaru. I chociaż nie mogę ręczyć za moje towarzyszki, byłam przekonana, że każdą z nich, tak jak mną, miotały sprzeczne uczucia - mieszanina podniecenia i strachu.
W Sokolim Jarze nie spotkałyśmy naszych przyszłych mężów. Na końcu przełęczy na szerokiej półce skalnej zobaczyłyśmy skórzane namioty. W środku znajdowały się posłania przykryte skórami dzikich zwierząt; takie same chodniki rozesłano na ziemi. W największym namiocie na długim stole czekał na nas posiłek.
Pogładziłam z zachwytem srebrzystoszare futro usiane ciemnoszarymi cętkami. Było miękkie jak jedwab i tak piękne, że nadawałoby się na płaszcz dla małżonki wielkiego pana. Wytworność i przepych otoczenia zdawały się zapowiadać, że Jeźdźcy będą darzyć nas szacunkiem i zapewnią nam wszelkie wygody.
Kiedy skończyłyśmy wieczerzę, na którą złożyły się: chleb z zapiekanymi suszonymi owocami, wonne wędzone mięsiwa i słodycze o smaku miodu dzikich pszczół i gałki muszkatołowej - w nogach stołu stanął pan Imgry. Pomyślałam nagle, że oddziela go od nas niewidzialna bariera, jakbyśmy już wyrzekły się naszego człowieczeństwa. Lecz teraz nie czułam lęku, tylko znów zapragnęłam oddalić się z tego miejsca... zrobić coś... ale dokąd i po co? Sama nie wiedziałam.
- Posłuchajcie mnie uważnie - powiedział nasz opiekun tak szorstko, że zamilkłyśmy wszystkie. Mówił dalej w głębokiej ciszy: - Rano usłyszycie pewien sygnał. Będzie to głos rogu. Wstąpicie wtedy na ścieżkę zaczynającą się przed tym namiotem i zejdziecie w dół, gdzie będą na was czekać wasi mężowie...
- Ale przecież nie było ani ślubu, ani oddania poprzez Czarę i Płomień - zaprotestowała Solfinna.
Pan Imgry uśmiechnął się ledwie dostrzegalnie, jakby przyszło mu to z wielkim trudem.
- Opuszczacie tych, którzy czczą Czarę i Płomień, pani.
Czeka was prawdziwy ślub, ale według innych obrzędów, chociaż będzie on równie prawomocny. Życzę wam... - Urwał i popatrzył po kolei na każdą z nas, aż dotarł do mnie, jakkolwiek nie zatrzymał na mnie wzroku - ...szczęścia. - Podniósł rękę i w zielonym świetle lamp zobaczyłam, że trzyma w niej czarę. Mówił dalej: - Jako ten, który zastępuje wam wszystkim ojca, piję za wasze długie i łatwe życie, za lekką śmierć, życzliwość krewnych, za pomyślność i udane potomstwo. Niech tak się stanie!
W takich oto słowach ambitny magnat pożegnał dwanaście i jedną pannę, które tutaj przywiózł. A potem odszedł szybko, zanim odzyskałyśmy mowę.
- Niech więc tak będzie - powiedziałam wstając. Oszołomione dziewczęta zwróciły ku mnie oczy. - Nie wydaje mi się, żebyśmy jeszcze kiedykolwiek zobaczyły pana Imgry'ego - dodałam sucho.
- Ale pójść... sama... do obcych - zaprotestowała któraś.
- Sama? - zapytałam, umyślnie podnosząc głos.
- Nie jesteś sama, jest nas dwanaście i jedna - podchwyciła szybko Kildas, przychodząc mi z pomocą jak towarzysz broni w ciężkim boju. - Rozejrzyj się wokoło, dziewczyno, to mogłaby być świątecznie przystrojona wielka sala. Myślę, że mile nas powitano - podkreśliła przyciągając do siebie błyszczące czarne futro. W zielonym świetle lamp koniuszki włosów zaiskrzyły się jak miniaturowe brylanty.
Oczekiwałam jakiegoś zamieszania po odejściu pana Img-ry'ego. Lecz choć moje towarzyszki nie rozmawiały wiele podczas przygotowań do snu, miały zadowolone miny i zdawały się niecierpliwie oczekiwać jutrzejszego poranka. Prawie tak, jakby rzeczywiście czekały na ślub, którego mogły się spodziewać we właściwym czasie. Były spokojne i zamyślone. Od czasu do czasu coraz to inna uśmiechała się do siebie. Zdziwiło mnie to trochę, ale zbytnio nie łamałam sobie tym głowy. Przykryłam się srebrzystym futrem i zasnęłam.
Tej nocy spałam głęboko i nic mi się nie śniło. Obudziłam się dopiero wtedy, gdy poranne słońce złocistą włócznią wtargnęło do namiotu.
- Gillan!
Kildas stała obok wejścia. Podniosła klapę, żeby wyjrzeć na zewnątrz, po czym spojrzała na mnie z niepokojem.
- Co o tym powiesz?
Wyczołgałam się z ciepłego futrzanego gniazda i dołączyłam do niej. Nasze konie zniknęły, a drugi namiot, w którym nie opuszczono klapy poprzedniego wieczoru, świecił pustkami. Wyglądało na to, że poza nami w obozie nie było nikogo.
- Widać zlękli się, że w ostatniej chwili możemy zmienić zdanie - skomentowałam ironicznie.
- Chyba nie musieli się tego obawiać, czyż nie tak, Gillan? - Kildas odparła z uśmiechem.
Te słowa uświadomiły mi, że to prawda. Choćby tego ranka stanęli przede mną szeregiem najpotężniejsi wielmoże Krainy Dolin i obiecali spełnić moje najskrytsze marzenie, wolałabym zejść do Sokolego Jaru i odjechać na północ, niż wrócić do świata, który znałam.
- Przynajmniej mieli dość wyobraźni, by pozostawić nasze ślubne podarunki. Nie będziemy musiały rumienić się ze wstydu. - Kildas wskazała na porządnie ułożone pakunki. - Nie wiem, jak długo będziemy czekać, aż nasi mężowie wezwą nas na wesele, ale nie powinnyśmy marnować czasu. Obudźcie się! - Podniosła głos, chcąc, by usłyszały ją nasze towarzyszki, które już zaczynały kręcić się na posłaniach i mamrotały coś pod nosami. - Powitajmy Rok Jednorożca i to, co ma nam do zaoferowania.
W pustym namiocie znalazłyśmy miski wykonane z materiału podobnego do wypolerowanego rogu, a obok nich dzbany z ciepłą, pachnącą ziołami wodą. Umyłyśmy się i po równo podzieliłyśmy między siebie zawartość pakunków. Uznałyśmy to za naturalne, mimo że jedne dziewczęta nie zostały odpowiednio wywianowane, a inne - tak jak Kildas - miały szaty godne córki wielkiego rodu. Ubogie panny zapomniały o niedostatku i każda z nas wystroiła się tak pięknie, jak to tylko było możliwe.
Później zjadłyśmy z apetytem resztki wieczerzy. I wydaje się, że bardzo dobrze obliczyłyśmy czas, bo kiedy odstawiłyśmy kubki po zaproponowanym przez Kildas toaście za pomyślność, spoza naszego małego światka dobiegł donośny dźwięk. Granie rogu myśliwskiego... nie, raczej fanfara podróżnego pozdrawiającego zaprzyjaźniony zamek.
- Idziemy? - zapytałam.
- Nie ma co zwlekać. - Kildas postawiła na stole kubek. - Zobaczymy, co przygotował dla nas los.
Weszłyśmy w gęstą mgłę przesłaniającą wszystko, co znajdowało się w dole, prócz ścieżki przed nami. Droga nie była ani stroma, ani trudna. Za nami podążały pozostałe narzeczone, unosząc suknie, by nie wlokły się po ziemi, i skromnie zasłaniając twarze ślubnymi welonami. Żadna nie przystanęła, żadna się nie ociągała. Kroczyłyśmy nie okazując wahania czy lęku.
Róg zagrał trzykrotnie. Najpierw wtedy, gdy posłuchawszy jego wezwania wyszłyśmy z namiotu, później zaś po opuszczeniu ukrytej we mgle przełęczy. Kiedy odezwał się po raz trzeci, mgła przed nami rozproszyła się jak przegnana ręką olbrzyma. Znalazłyśmy się w kotlinie, gdzie panowała nie zima, lecz wiosna. Krótka, miękka trawa miała jednolitą jasnozieloną barwę, dalej rosły łukiem kwitnące krzewy. Ich małe kwiatki wyglądały jak białe i złote dzwoneczki. Bił od nich upojny zapach ślubnych wianków.
Nie zobaczyłyśmy czekających na nas mężczyzn. Przed nami leżały niedbale ciśnięte na murawę... płaszcze! Uszyto je z tak cennych materii, ozdobiono tak pięknymi haftami, w których połyskiwały niewielkie kamienie szlachetne, że żadna z nas nigdy w życiu nie widziała czegoś podobnego. A każdy płaszcz był inny i nie chciało się wierzyć, że istnieje aż tyle różnych wzorów.
Stałyśmy i patrzyłyśmy jak urzeczone. Lecz im dłużej wpatrywałam się w to, co leżało przede mną, tym bardziej się dziwiłam, gdyż coraz wyraźniej widziałam dwa nakładające się na siebie obrazy. Jeśli skupiłam uwagę na jakiejś części wiośnianego zakątka, czy to na kwitnących krzewach, czy też na wspaniałych płaszczach, jeden z obrazów znikał i miałam przed oczami zupełnie inny widok.
Zielona murawa ustąpiła miejsca brunatnej ziemi i szarej niczym popiół trawie; liście i kwiaty zniknęły, a krzewy stały nagie, najeżone cierniami. A co do płaszczy - połyskujące od klejnotów przepiękne hafty iskrzyły się ponad popielatą materią, również pokrytą wzorami dziwnie przypominającymi runy, których nie umiałam odczytać. Ów podwójny obraz to pojawiał się, to znikał. Pojęłam, że widzę zarazem rzeczywistość i czarodziejską iluzję.
Im dłużej się wpatrywałam, pragnąc ujrzeć prawdziwy obraz, tym bardziej bladła i gasła czarodziejska ułuda. Spojrzawszy w prawo i w lewo przekonałam się, iż moje towarzyszki nic nie zauważyły, widziały tylko kolorową powierzchnię, a nie to, co się pod nią kryło. Na ich twarzach malował się zachwyt i oszołomienie - jak u wszystkich śmiertelników schwytanych w sieć czarów. Wyglądały na tak szczęśliwe, iż zrozumiałam, że żadne moje ostrzeżenie nie zniszczy tego oczarowania. Zresztą, nie chciałam tego zrobić.
Później po kolei opuściły zaklętą dolinę - najpierw Kildas i Solfinna, a następnie cała reszta minęła mnie szybkim krokiem. Każdą z nich - i tylko ją - przyciągnął któryś z zaczarowanych płaszczy wabiących pozorami tego, co naprawdę nie istniało.
Kildas zatrzymała się i podniosła olśniewający blaskiem niebieski płaszcz z wyszytym z klejnocików bajecznym stworem. Tuląc płaszcz do piersi niby bezcenny skarb, Kildas ruszyła do przodu, jakby doskonale wiedziała, dokąd ma iść i pragnęła dotrzeć tam możliwie szybko. Przeszła przez zasłonę krzewów i zniknęła w kłębiącej się mgle.
Solfinna również dokonała wyboru i odeszła. Aldeeth i pozostałe narzeczone poszły w jej ślady. Wtedy nagle uświadomiłam sobie, że tylko ja pozostałam w zaklętej dolinie. Zaczęłam się obawiać mojego niezwykłego talentu, podwójnego wzroku, czując, iż w obecnej sytuacji wahanie mogło być niebezpieczne. Lecz gdy spojrzałam na płaszcze, gdyż pozostało jeszcze kilka, iluzoryczny przepych znikł i wszystkie wyglądały tak samo. Nie, niezupełnie tak samo, pomyślałam przyjrzawszy się im uważnie, bowiem różniły się liczbą i szerokością pasm pisma runicznego.
Jeden z płaszczy leżał z dala od pozostałych, prawie obok zapory z krzewów stanowiącej granicę wiośnianego zakątka. Runy na nim nie biegły nieprzerwanym ciągiem, całe sprawiały wrażenie porozrywanych. Przez chwilę widziałam, jaki wygląd nadano mu za pomocą czarów. Dostrzegłam zieleń... lub błękit - a może pośredni kolor - i na tym tle jakiś niewyraźny skrzydlaty kształt z kryształków. Lecz obraz ten przemknął tak szybko, że w chwilę później nie mogłabym przysiąc, iż w ogóle go widziałam. Ten właśnie płaszcz mnie przyciągał - a przynajmniej moje oczy przyciągał bardziej od innych płaszczy. Muszę wybrać, inaczej zachowam się podejrzanie, pomyślałam, nie wiedząc, skąd się we mnie wzięło to przekonanie.
Szybko przemierzyłam zamarzniętą dolinkę i podniosłam wybrane przez siebie okrycie. Trzymając je przed sobą, ruszyłam przez nagie krzewy i zimną mgłę, pozostawiając za sobą jeszcze około dziesięciu płaszczy, odartych już z czarodziejskiej iluzji.
Usłyszałam we mgle beztroskie śmiechy i rozradowane głosy. Nie zobaczyłam jednak nikogo i kiedy chciałam skierować się w stronę tych dźwięków, straciłam orientację. Ogarnął mnie niepokój i przypomniałam sobie wszystkie straszne opowieści o Jeźdźcach Zwierzołakach. Oblamowany szorstkim, biało szarym futrem płaszcz ciążył mi w dłoniach. Zrobiło mi się zimno, ponieważ ślubny strój przemókł w wilgotnej mgle.
Nagle zauważyłam ciemny kształt w gęstej białej chmurze, idącą ku mnie postać. W owej chwili wydało mi się, że to skrada się jakiś drapieżnik, przebiegle odcinając mi odwrót, bym nie zdołała przed nim uciec.
Zmiennokształtni, Zmieniacze Postaci - tych określeń zawsze używano w rozmowie o Jeźdźcach Zwierzołakach. Kto to był: człowiek czy zwierzę, a może pośrednia istota? Widziałam tylko ciemną sylwetkę, lecz Jeździec szedł na dwóch nogach jak człowiek. Czy miał zwierzęcy łeb? W każdym razie moje towarzyszki nie zlękły się tych, których spotkały we mgle, ponieważ wciąż słyszałam ich radosne, pełne szczęścia głosy, mimo iż nie mogłam rozróżnić słów.
Zatrzymałam się czując, że ręce mdleją mi pod ciężarem płaszcza. Wytężyłam wzrok. Tak, to był człowiek, dostrzegłam zarys ludzkiej głowy, a nie kosmatego zwierzęcego łba. I nadal przebijałam spojrzeniem zasłonę iluzji, o czym świadczyła szarobrązowa barwa płaszcza w moich rękach.
Zniknęło ostatnie dzielące nas pasmo mgły i zobaczyłam mężczyznę z innej rasy, który po mnie przyszedł. Nieznajomy był wysoki, choć niższy od naszych górskich wojów, i smukły niby chłopiec, który po raz pierwszy wziął udział w walce. Miał też po chłopięcemu gładką twarz. Lecz spod skośnych brwi spojrzały na mnie zielone oczy nie mające w sobie nic z chłopca. Wydały mi się stare i zmęczone, a jednocześnie wiecznie młode.
Unoszące się ku skroniom ciemne brwi sprawiały, iż oczy Jeźdźca również zdawały się ukośnie tkwić w pociągłej twarzy o ostrym podbródku. Czarna czupryna sterczała stożkowato nad czołem, równolegle do brwi. Wedle ludzkich kryteriów ten mężczyzna nie był ani brzydki, ani przystojny, po prostu krańcowo różny od mieszkańców High Hallacku.
Jeździec nie nosił hełmu, lecz miał na sobie nie ograniczającą swobody ruchów kolczugę, która sięgała mu do połowy ud. Ubrany był w obcisłe futrzane spodnie o identycznej barwie co skóra, która tak mi się wczoraj spodobała, choć o krótszym włosie. Futrzane buty były nieco ciemniejsze od spodni. Smukłą talię otaczał pas z nie znanej mi giętkiej substancji, zapinany na szeroką klamrę wysadzaną dziwnymi, mlecznobiałymi kamieniami.
W taki to sposób poznałam Herrela, jednego z Jeźdźców Zwierzołaków, mimo że to nie jego czary skłoniły mnie do wzięcia jego płaszcza.
- Panie...? - zapytałam dwornie, gdyż najwyraźniej nie zamierzał przerwać milczenia. Uśmiechnął się krzywo.
- Pani... - odpowiedział. W jego głosie zabrzmiała ironiczna nuta, ale czułam, że nie była skierowana przeciw mnie. - Zdaje się, że utkałem lepiej, niż się wszystkim wydawało, skoro to mój płaszcz przynosisz.
Wziął ode mnie to ciężkie brzemię.
- Jestem Herrel - przedstawił się, po czym jednym strzepnięciem rozwinął płaszcz.
- A ja jestem Gillan - odrzekłam, nie wiedząc, czego ode mnie oczekuje, ponieważ moje plany nigdy nie sięgały poza tę pierwszą chwilę.
- Witaj, Gillan...
Herrel narzucił mi swój płaszcz na ramiona, zakrywając mnie od szyi po stopy.
- W ten sposób biorę cię za żonę, Gillan... Czy i ty tego pragniesz?
Jeśli to pytanie było częścią ceremonii zaślubin. Jeździec dawał mi szansę odwrotu, lecz ja już spaliłam za sobą wszystkie mosty.
- Pragnę tego, Herrelu.
Stał nieruchomo, jakby czekał na coś więcej, nie wiedziałam jednak, na co. Później nachylił się lekko ku mnie i zapytał ostrzejszym tonem:
- Co masz na ramionach, Gillan?
- Szarobrązowy płaszcz lamowany futrem... Szybko wciągnął do płuc powietrze.
- A jak mnie widzisz, Gillan?
- Widzę czarnowłosego mężczyznę, który wygląda na młodego, choć nim nie jest, noszącego kolczugę, futrzany strój i pas ze srebrną klamrą wysadzaną mlecznobiałymi kamieniami...
Moje słowa spadały jak kamienie do sadzawki pełnej złowieszczej ciszy. Herrel nagle zerwał mi z twarzy ślubny welon, a zrobił to tak szybko i gwałtownie, że upięte wysoko warkocze opadły mi na plecy i ramiona okryte płaszczem, który Jeździec umieścił na mnie jak swoją pieczęć.
- Kim jesteś? - zapytał równie gniewnie jak pan Imgry podczas naszego nocnego spotkania.
- Jestem Gillan, a poza tym nic nie wiem. - Powiedziałam mu prawdę, gdyż miał do tego prawo. - Wychowaną w Krainie Dolin alizońską branką zza morza. Przybyłam tutaj dobrowolnie.
Herrel upuścił welon we mgłę i nakreślił w powietrzu jakiś znak, po którym pozostała na chwilę ledwie widoczna świetlna smużka. Przestał się uśmiechać i jego twarz stężała.
- Złączył nas płaszcz. To nie przypadek, lecz wyrok losu. Ale proszę cię, Gillan, jeśli masz podwójny wzrok... postaraj się zobaczyć magiczną iluzję... ponieważ każda inna droga jest niebezpieczna.
Nie wiedziałam, jak to zrobić, lecz na chybił trafił usiłowałam zobaczyć zieloną trawę pod nogami i wiosenne kolory dookoła. Przez jakiś czas oba obrazy nakładały się na siebie, aż wreszcie zielononiebieski, usiany kryształowymi kropelkami płaszcz Herrela rozbłysnął oślepiająco. Sam Herrel stał się bardzo przystojnym mężczyzną - według ludzkich kanonów urody - ale zdałam sobie sprawę, że bardziej podoba mi się jego prawdziwa twarz.
Nie mówiąc nic więcej, wziął mnie za rękę i przeszliśmy z nierealnej, mglistej krainy na zieloną łąkę pod kwitnące drzewa. Siedziały tam pozostałe dziewczęta w towarzystwie mężczyzn podobnych do Herrela. Wszyscy jedli i pili. Każda para posilała się ze wspólnego talerza, jak to było przyjęte na ucztach weselnych w Krainie Dolin.
Po drugiej stronie łąki zobaczyłam większą grupę samotnych mężczyzn, ale biesiadnicy zdawali się ich nie zauważać. Kiedy przeszliśmy blisko nich, niemal wszyscy jak jeden mąż odwrócili się i wlepili w nas spojrzenia. Któryś wyrwał się do przodu z przytłumionym okrzykiem - i wyczułam, że nie żartował. Dwaj inni Jeźdźcy pchnęli go ramionami z powrotem do środka gromady. Nie zareagowali przy tym w żaden inny sposób. Herrel zaprowadził mnie do małego zakątka między dwoma słodko pachnącymi, ukwieconymi krzewami, po czym zniknął i szybko wrócił z poczęstunkiem na złotym talerzu i napojem w kryształowej czarze - albo tak to ^wyglądało.
- Śmiej się - szepnął do mnie bardzo cicho - udawaj szczęśliwą, ponieważ jesteśmy obserwowani, a musimy porozmawiać o sprawach, o których nie powinny się dowiedzieć niepowołane uszy... umysły...
Przełamałam ciastko i podniosłam kawałek do ust. Przywołałam skądś uśmiech, a potem radosny śmiech, lecz cały czas miałam się na baczności.



Magiczny pojedynek


- Życzę ci szczęścia - odezwał się Herrel podnosząc dwornie czarę i upił mały łyk iskrzącego się płynu bursztynowej barwy.
- Ale wcale nie jesteś tego pewny... - odparłam cicho. - Czy to właśnie chciałeś mi powiedzieć? Jeśli tak, to dlaczego?
Herrel wypił więcej wina, aby dopełnić toastu. Ja również się napiłam, spoglądając mu w oczy ponad krawędzią czary.
- Z kilku powodów, pani. Po pierwsze, nie miała tego nosić żadna z was. - Dotknął płaszcza, który nadal otaczał moje ramiona aureolą blasku. - Prawo Kompanii pozwala każdemu rzucać czary, więc nie mogli mi tego zabronić, ale ani Halse, ani Hyron nie wierzyli, że mój płaszcz przyciągnie jakąś niewiastę. Źle wybrałaś, Gillan, gdyż w tym towarzystwie jestem ostatni...
Powiedział to tak lekko, jakby za jego słowami nie krył się wstyd albo ból, lecz jakby powtarzał wyrok, który na niego wydano i z którym się pogodził.
- Nie wierzę w to...
- Śmiej się! - Ułamał kawałek ciasta. - Przemawia przez ciebie kurtuazja, pani żono.
- Mówię to, co uważam za słuszne i prawdziwe. Teraz Herrel spoważniał, zbadał spojrzeniem moją twarz i zajrzał mi w oczy, jak gdyby chciał dotrzeć do mojego umysłu, żeby odczytać myśli, które znałam, jak i poznać to, co się za nimi kryło. Nagle odetchnął głęboko i rzekł:
- Mylisz się. Zostałem tak stworzony, że poruszam się po omacku tam, gdzie inni bez trudu zmierzają do celu. W moich żyłach płynie ta sama krew, lecz coś się we mnie wypaczyło. Dlatego czasem mogę z powodzeniem posługiwać się moimi mocami, a kiedy indziej mnie zawodzą. Przyszłaś do człowieka, którego jego współplemieńcy uważają za najgorszego.
Wygładziłam płaszcz na ramionach mówiąc:
- Ale to on mnie do ciebie przyciągnął, więc chyba tym razem twoja moc cię nie zawiodła. Herrel skinął głową i rzekł:
- Dlaczego wszedłem tam, gdzie nigdy nie powinna była postać moja noga...
- Iz tego powodu obawiasz się katastrofy? - zapytałam. Nie posądzałam go o tchórzostwo, nie należał bowiem do walczących na tyłach, cokolwiek by o sobie mówił.
- Wiesz, że nie. - Nie powiedział tego ostrym tonem. - Ale chciałbym, żebyś już na samym początku dowiedziała się, że nie czeka nas gładka, prosta droga. Zawarliśmy pakt o dwanaście i jedną pannę, lecz nasz oddział liczy prawie dwa razy tyle wojowników. Magia miała nam wskazać wyroki losu, są jednak wśród nas tacy, którzy nie pogodzą się z czymś, co nie zgadza się z ich pragnieniami. Poza tym... Nazwałaś się alizońską branką i wychowanką Krainy Dolin. W twoich żyłach nie płynie krew High Hallacku, ponieważ tam nikt nie ma podwójnego wzroku. Możesz więc być naszą daleką krewną...
Czy to znaczy, że nie należę do rodzaju ludzkiego? - zapytała niedawno obudzona cząstka mojej istoty pragnąca rosnąć i nabierać mocy.
- Nie wiem, kim jestem, Herrelu - odparłam w zamyśleniu. - Pamiętam, że więziono mnie na alizońskim okręcie, a później wpadłam w ręce żołnierzy z High Hallacku. Przybyłam do was dobrowolnie, zastępując dziewczynę, która panicznie bała się takiego losu...
- Nikt nie może nawet podejrzewać, że twoje oczy przenikają zasłonę iluzji. W ostatnich latach moi pobratymcy nie dowierzają obcym - więc tym bardziej nie zaufają tej, która podniosła mój płaszcz. - Spojrzał na powierzchnię wina w kryształowej czarze, jak gdyby mógł zobaczyć tam przyszłość. - Stąpaj cicho w nocy, kiedy wróg śpi w pobliżu. Czy nie przestraszyłem cię tym żołnierskim słownictwem, Gillan?
- Niezbyt. Nie sądzę, żebym musiała trzymać przed sobą zwierciadło, aby obronić się przed tobą.
- Zwierciadło?
- Zwierciadło do zabijania demonów. Na swój własny widok umierają albo uciekają ze strachu. Widzisz, że nieobca mi jest starożytna wiedza.
Herrel roześmiał się wreszcie zupełnie naturalnie, a nie na pokaz.
- Może to ja powinienem trzymać takie zwierciadło? Myślę, że jednak nie. Przecież wystarczy, gdy taka piękność tylko zerknie na swoje odbicie, a już wie, jak bardzo się podoba.
- Czy to jest wasz obóz? - Spiekłam raka, gdyż nikt nigdy nie zwracał się tak do mnie.
- Na godzinę lub dwie - odparł z uśmiechem i zrozumiałam, iż wyczuł moje skrępowanie, a to jeszcze bardziej je powiększyło. - Jeżeli szukasz przytulnego dworu lub zamku, daremny to trud, pani - przynajmniej na jakiś czas. Nie mamy teraz innej ojczyzny poza Ziemiami Spustoszonymi...
- Przecież je opuszczacie! To było częścią Wielkiego Paktu. Więc dokąd jedziecie?
- Na północ... jeszcze dalej na północ... i na wschód. - Wsunął rękę za pas, dotykając palcami mlecznobiałych kamieni zdobiących klamrę. - Jesteśmy wygnańcami, a teraz chcemy powrócić do ojczyzny.
- Wygnańcami? Z jakiego kraju? Zza morza? - Może rzeczywiście byliśmy dalekimi krewnymi.
- Nie. Nasza ojczyzna leży niedaleko stąd, lecz oddalona jest w czasie. Pochodzimy z bardzo starożytnego ludu, a mieszkańcy High Hallacku są nowymi przybyszami. Ongiś potrafiliśmy wędrować, gdzie dusza zapragnie. Wszyscy mężczyźni i kobiety władali mocami, które im służyły i tworzyły na ich rozkaz. Jeżeli ktoś chciał zaznać swobody konia pędzącego szybciej niż wiatr, to mógł nim się stać. Albo orłem czy sokołem szybującym w przestworzach. Jeśli zapragnęło się miękkich, jedwabistych szat lub pięknych klejnotów dla ozdoby, istniały one tak długo, dopóki się nie znudziły. Lecz władanie i wykorzystywanie tak wielkich sił bardzo męczy i w końcu już nic się nie chce i nic nie cieszy oczu, serca i umysłu.
Później nastały niebezpieczne czasy, kiedy znudzeni i zniecierpliwieni ludzie zaczęli szukać nowej wiedzy, otwierając drzwi zakazanym mocom. Postarzeliśmy się i utraciliśmy radość życia. Niektórzy z nas, niecierpliwi i ciekawscy, wypróbowywali nowe rozrywki i podniety. W końcu uwolnili siły, których nie mogli kontrolować. Śmierć, i coś od niej gorszego, pustoszyła naszą ojczyznę. Ludzie patrzyli teraz na swoich bliźnich podejrzliwie lub z nienawiścią. Wybuchła wojna, polała się krew; zadawano też śmierć po stokroć gorszą niż pchnięcie miecza.
Wreszcie po jakiejś wielkiej bitwie ocalali postanowili zaprowadzić porządek. Niespokojne duchy miały pójść na wygnanie. Jedni sami wybrali taki los, innych do tego zmuszono, gdyż mogli zakłócić pokój, który należało utrzymać za wszelką cenę, bo w przeciwnym wypadku zginęlibyśmy wszyscy. Banici mieli wędrować przez określoną liczbę lat, dopóki gwiazdy nie ułożą się na niebie w inne wzory. Wówczas będą mogli stanąć przed bramą i prosić, żeby pozwolono im wrócić. Jeżeli pomyślnie przejdą próbę, znów znajdą się wśród swoich.
- Ale mieszkańcy High Hallacku mówią, że odkąd przybyli do tego kraju, Jeźdźcy zawsze tu byli...
- Czas płynie dla nas inaczej niż dla ludzi z nowej rasy. Bliski jest już dzień, kiedy będziemy mogli stanąć przed bramą wiodącą do naszej ojczyzny. W każdym razie, bez względu na to, czy wygramy, czy przegramy, nasz rodzaj nie wyginie. Wzięliśmy za żony córki Krainy Dolin, żeby mieć następców.
- Lecz mieszańcy nie zawsze dorównują rodzicom.
- To prawda. Zapominasz jednak, pani, że władamy Mocami i znamy nauki tajemne. Nie wszystkie zmiany, które potrafimy dokonać, są iluzjami.
- Czy one pozostaną pod ich wpływem? - Rozejrzałam się dookoła. Inne żony Jeźdźców widziały tylko swoich małżonków. Nie potrafiłam sobie odpowiedzieć, czy to dobrze, czy źle.
- Na razie widzą to, co powinny widzieć - odparł Herrel - zgodnie z wolą tych, których płaszcze noszą.
- A ja?
- A ty... Myślę, że uległabyś czarom, gdyby działała na ciebie nie tylko moja wola. Najlepiej będzie, jeśli udasz, że widzisz utkaną przez mnie iluzję. Są bowiem wśród nas tacy, którym nie spodoba się ktoś, kogo nie zdołają sobie podporządkować. Na szczęście, pani...
Zmienił ton głosu i sposób mówienia tak nagle, że bardzo mnie tym zaskoczył. Ktoś zbliżał się do nas od tyłu. Wzorując się na swoich towarzyszkach, nie dałam nic po sobie poznać i wpatrywałam się w Herrela, jakby tylko on jeden istniał na świecie.
Mężczyzna, który podszedł, stanął za mną w milczeniu, lecz emanowało od niego silne, niepokojące uczucie - nienawiści? Nie, był zbyt pewny siebie. Nienawiść rezerwujemy dla ludzi nam równych lub wyżej od nas postawionych. Nie, taka mieszanina gniewu i pogardy ogarnia nas tylko wtedy, gdy istoty, którymi gardzimy, ośmielą się nam sprzeciwić. Nie miałam pojęcia, skąd o tym wiedziałam. Może jakimś nie znanym mi zmysłem odczytałam uczucia, które w tym zaczarowanym zakątku stały się silniejsze niż zwykle.
- Ach, Halse, czy przyszedłeś się napić z weselnej czary? - Herrel podniósł oczy na stojącego za mną mężczyznę. Nie wyglądał na zaniepokojonego. Lecz kiedyś na uczcie w wiosce Norstead oglądałam zapasy. Mówiono, że przeciwnicy nienawidzili się, więc ów pojedynek nie miał nic wspólnego ani ze sportem, ani z zabawą. Dostrzegłam wtedy charakterystyczne przymrużenie oczu i napięcie mięśni ramion, zanim rzucili się na siebie. Dlatego teraz byłam pewna, iż Halse nie zaliczał się do przyjaciół Herrela, ale do tych Jeźdźców, którzy mogli wpaść w gniew widząc, że jego czary podziałały. Mimo to starałam się patrzeć tylko na Herrela, udając równie oszołomioną jak pozostałe dziewczęta.
- Z weselnej czary? - W głosie nowo przybyłego brzmiało szyderstwo i złość. - Wydaje się, Herrelu Niezdaro, że chociaż raz rzuciłeś czary we właściwy sposób. Zobaczmy więc, jak dobrze to zrobiłeś - jaka żona przyszła do twojego płaszcza!
Herrel wstał jednym płynnym ruchem. Nie był uzbrojony, lecz stał w takiej pozie, jak gdyby z obnażonym mieczem w dłoni podjął wyzwanie Halse'a.
- Panie mężu? - Czy włożyłam w te słowa dostateczną dozę zdumienia? Wygląda na to, że muszę udawać kogoś, kim nie jestem. Złapałam Herrela za luźno zwisającą rękę. Ciało miał chłodne i gładkie.
Z niezwykłą siłą podniósł mnie, jakbym była lekka niby piórko. Nareszcie mogłam się odwrócić i spojrzeć na przybysza. Od razu uderzyło mnie zdumiewające podobieństwo obu Jeźdźców, którzy mogliby być braćmi albo przynajmniej bliskimi krewnymi - byli równie smukli, obdarzeni stalowymi muskularni, lecz Halse przewyższał Herrela o głowę i miał szersze ramiona. Nosili też podobne stroje - z tą różnicą, że spodnie i buty Halse'a uszyto z czerwonobrązowego futra, a klamrę pasa zdobiły niewielkie czerwone kamienie. Natomiast bardzo różnili się usposobieniem. Tutaj naprawdę powinnam się bronić za pomocą odpędzającego demony zwierciadła, pomyślałam z lękiem. Od wyższego Jeźdźca emanowały gniew, arogancja i zadufanie tak wielkie, jakby nic na świecie nie ośmieliło mu się sprzeciwić. Zapragnęłam uciec, skryć się jak przerażona mysz przed puszczykiem. Lecz strach pomógł mi stworzyć wewnętrzną tarczę.
- Pani. - Herrel nadal trzymał moją rękę w ciepłej dłoni. Jego uścisk dodał mi otuchy. - Chciałbym ci przedstawić mojego towarzysza, Halse'a Silne Ramię.
- Panie - dzielnie starałam się grać rolę niczego nieświadomej dziewczyny z High Hallacku - wysoce cenię twoich przyjaciół i towarzyszy... - Słowa były konwencjonalne, ale może właśnie o to chodziło.
Oczy Halse'a nie zapłonęły zielenią, tylko czerwienią. Zjadliwy uśmiech wykrzywił mu usta.
- Zaiste, piękną masz żonę, Herrelu. Tym razem szczęście ci dopisało. A co ty sądzisz, pani, o szczęściu?
- O szczęściu, panie? Nie wiem, o co ci chodzi. Ale, na Odwieczny Płomień - odwołałam się do języka Krainy Dolin - w tej godzinie spotkało mnie wielkie szczęście!
Teraz ja smagnęłam go biczem szyderstwa, choć bynajmniej nie było to moim zamiarem. Halse nie przestał się uśmiechać, ale czułam w nim tłumioną wściekłość. Zaczęłam się zastanawiać, czy pod tą wymianą słów nie kryje się coś więcej niż to, o czym opowiedział mi Herrel.
- Oby nadal ci sprzyjało, pani - odparł zimno Halse, ukłonił się i odszedł bez słowa.
- Oby tak było - skomentował Herrel. - Zdaje się, że wypowiedziano nam wojnę. Gillan, dla swego własnego bezpieczeństwa, uważaj na to, co mówisz, jak się uśmiechasz, chmurzysz, ba, nawet co myślisz! Halse nigdy by nie przypuścił, iż odjedzie stąd bez żony, i świadomość, że mnie się powiodło, a jemu nie, wprawiła go w jeszcze większą wściekłość.
Wyciągnął do mnie rękę, a ja, rozejrzawszy się, spostrzegłam, iż pozostali Jeźdźcy z żonami również wstali po skończonej uczcie.
- Czy odjeżdżamy?
- Tak. Chodź... - Herrel objął mnie wpół ramieniem i pociągnął za sobą. Opuściliśmy ukwiecony zakątek i poszliśmy do miejsca, gdzie znajdowały się konie.
Przyjechałyśmy tutaj na kosmatych, powolnych, choć zręcznych górskich kucykach, konie Jeźdźców bardzo się od nich różniły. Były wyższe, chudsze i miały znacznie dłuższe nogi niż wierzchowce z Krainy Dolin. Ze swoją czarnoszarą, tarantowatą maścią dosłownie wtapiały się w zimowy krajobraz - ponieważ znów znaleźliśmy się we władaniu zimy - i można je było zauważyć dopiero wtedy, gdy się poruszyły. Niewielkie futrzane siodła wydawały się lżejsze niż te, które dotąd znałam. Wszystko sugerowało potrzebę szybkiej jazdy.
Niektóre rumaki były objuczone. Zauważyłam, że tak jak wcześniej pozostawiliśmy w Sokolim Jarze namioty z całym wyposażeniem, tak teraz porzucaliśmy wszystko, co nam służyło w wiośnianej dolinie.
Herrel podprowadził mnie do jednego z wierzchowców. Zwierzę odwróciło głowę i przyjrzało mi się uważnie, jakby w jego podłużnym łbie krył się rozum podobny do mojego.
- To jest Rathkas. Będzie dobrze ci służyła - powiedział mój mąż.
Klacz nadal mierzyła mnie spojrzeniem. Podeszłam do niej i położyłam jej rękę na łopatce. Wstrząsnął nią dreszcz i unosząc do góry głowę zarżała przenikliwie. Inne konie zwróciły na mnie wzrok.
Herrel szybko nakrył dłonią moją rękę. Rathkas opuściła głowę i więcej już na mnie nie spojrzała. Inne konie też przestały się mną interesować. Herrel zacisnął usta.
- Uważaj! - szepnął pomagając mi wsiąść na konia. Spojrzał czujnie przez ramię, ale chyba nikt nie zauważył tego incydentu.
I tak oto opuściliśmy weselną dolinę. Ale ja wcale nie czułam się prawdziwą żoną Herrela ani nie uważałam go za męża. Żadna z moich towarzyszek nie miała podobnych wątpliwości, więc znów poczułam się zupełnie sama w tłumie.
Wierzchowce Jeźdźców Zwierzołaków nie kłusowały wolno jak górskie kucyki, lecz. mknęły niezmordowanie i tak szybko, jak żadna znana mi czworonożna istota. I mimo upływu czasu nie było widać po nich zmęczenia. Czas... czas również płynął winnym rytmie... godzina za godziną... która teraz była godzina? Nie wiedziałam. Wczesnym rankiem przyszłyśmy do zasnutej mgłą kotliny. Ale czy to było tego samego dnia? Wydało mi się, że Jeźdźcy mogą oszołomić nas czarami i zmienić nasze postrzeganie czasu.
Może w weselnym winie lub cieście było coś, co na jakiś czas wyeliminowało głód i zmęczenie? Jechaliśmy, wciąż jechaliśmy, noc, dzień i znów noc. Konie nie męczyły się i godziny za godzinami mijały jak we śnie. Chyba żadna z moich towarzyszek nie zauważyła upływu czasu, gdyż na ich licach zastygły radość i zachwyt. Starałam się również zachować podobny wyraz twarzy, lecz długo to nie potrwało, ponieważ głowę miałam nabitą myślami.
Bezżenni Jeźdźcy skupili się na przedzie i w tyle pocztu, jakby strzegli nas przed niebezpieczeństwem. Ale choć przemierzaliśmy dzikie pustkowie, nie spotkaliśmy żadnej żywej istoty.
Nie zauważyłam większej różnicy pomiędzy tą niegościnną okolicą a mniejszymi dolinami High Hallacku. Zastanowiło mnie, dlaczego zawsze nazywano ją Pustkowiem lub Wielkim Pustkowiem, co przywodziło na myśl wrogą człowiekowi pustynię. Jechaliśmy przez rozległą równinę, gdzie brunatna zeszłoroczna trawa przebijała się przez cienką śnieżną pokrywę. Widziałam też zagajniki i pojedyncze krzaki.
Nie, ta ziemia nie witała człowieka, panowała tu ciężka, duszna atmosfera. Z każdą milą robiło mi się coraz ciężej na duszy. Ogarnął mnie niezrozumiały strach, aż w końcu całą siłą woli zdławiłam okrzyk, który być może zmniejszyłby moje napięcie.
Wreszcie dotarliśmy do położonego wyżej terenu i dopiero tam zobaczyłam pierwsze dzieło ludzkich rąk - kamienne mury z nie ociosanych głazów, wysokie jak dwóch rosłych mężczyzn lub niewiele wyższe, pokryte strzechą z gałęzi i całych krzaków. Ale to ja takimi je zobaczyłam. Albowiem Kildas powiedziała:
- Jakiż to piękny dwór, panie mężu!
Wtedy jeszcze raz spróbowałam zobaczyć otoczenie takim, jakim miałam je widzieć z woli Jeźdźców. Więc i ja wjechałam na dziedziniec z podcieniami i rzeźbionym dachem. Herrel odwrócił się ku mnie mówiąc:
- Tutaj zamieszkamy aż do naszego odjazdu, pani. Kiedy zsiadłam z konia, ogarnęło mnie nieludzkie zmęczenie, które wcale nie dawało mi się we znaki podczas jazdy. Upadłabym, gdyby Herrel mnie nie podtrzymał. Co do reszty, widziałam wszystko jak we śnie, nie umiałam odróżnić prawdy od fałszu, wszystko było sennym widzeniem, które zamieniło się w głęboki sen...
Dopóki nagle nie obudziłam się w ciemnościach! Obok siebie usłyszałam cichy oddech, nie byłam więc sama w łożu. Leżałam w napięciu, nasłuchując, jednak nic nie słyszałam poza rytmicznymi odgłosami z lewej. W pokoju było tak ciepło, jakby ogień buzował na kominku, mimo że nie zobaczyłam ani płomieni, ani kominka. Wstrząsnął mną zimny dreszcz. Nagle poczułam nieodparte pragnienie, by koniecznie obejrzeć nie tylko pokój i łoże, lecz także i to, co tak smacznie i spokojnie spało obok mnie.
Poczułam pod stopami gęste futro o długim włosie, widać zwierzęce skóry musiały zastępować dywan. Szłam krok za krokiem, wymachując przed sobą rękami, żeby nie potknąć się o jakiś mebel. Skąd wiedziałam, że gdzieś przede mną jest źródło światła i że zaspokoi ono moje rozpaczliwe pragnienie?
Ściana... Moje ręce przesunęły się po niej z niezrozumiałym pośpiechem. Okno - na pewno to było okno - z zamkniętymi okiennicami, zaryglowane ułożonym poprzecznie drągiem. Pociągnęłam za drąg, otworzyłam okno na oścież. Blask księżyca... Nigdy w życiu nie widziałam tak jasnej poświaty, oślepiła mnie na chwilę...
- Ach... - Czy był to ludzki okrzyk, czy warknięcie? Odwróciłam głowę i spojrzałam na łoże. Co to jest?! Podniosło wielką głowę i spojrzało na mnie zielonymi oczami... Lśniące futro, rozwścieczony zwierzęcy pysk... Górski kot, mieszkaniec śnieżnej krainy, nie, nie tylko kot, ale i śmierć... Bestia jeszcze bardziej wyszczerzyła kły. Nigdy nie przyśnił mi się tak straszny sen.
- To... Właśnie to wybrałaś!
W tej samej chwili, gdy usłyszałam te słowa, czar prysł. Może ta sztuczka udałaby się z inną dziewczyną, ale nie ze mną. Zobaczyłam podwójny, nakładający się na siebie obraz - lśniące futro na gładkiej skórze, pysk drapieżnika na ludzkiej twarzy - tylko zielone oczy były te same. Musiały stoczyć prawdziwą bitwę, żeby się otworzyć, a teraz dostrzegłam w nich błysk rozumu.
Podeszłam do stwora, który jednocześnie był i zwierzęciem, i człowiekiem. Widząc człowieka, przestałam się bać istoty, z którą dzieliłam pokój. Obawiałam się raczej tego czegoś, co wyrwało mnie ze snu i posłało do okna...
- Ty jesteś Herrel - powiedziałam do Zwierzołaka. Wraz z moimi słowami Jeździec znów stał się człowiekiem, śnieżny kot zniknął, jakby wcale go nie było.
- Ale zobaczyłaś mnie... inaczej. - Nie było to pytanie, lecz stwierdzenie faktu.
- Tak... w blasku księżyca.
Herrel wstał z łóżka i stanął w jego nogach. Zwróciwszy się w stronę widocznych teraz drzwi, poruszył rękami wymawiając jednocześnie niezrozumiałe słowa.
Srebrzysta księżycowa poświata przy drzwiach przeistoczyła się w zielonkawy blask przypominający lampy Jeźdźców Zwierzołaków. Od niego biegły dwa świetlne strumyki; jeden prowadził do łoża, drugi zaś do moich stóp.
I znowu stałam się świadkiem przemiany, gdy ludzkie ciało złączyło się ze zwierzęcym, ale tym razem przemiany spowodowanej gniewem. Herrel zdołał się jakoś opanować i przybrał ludzką postać. Zarzuciwszy na siebie płaszcz, podszedł do drzwi. Z ręką na klamce spojrzał na mnie.
- Może to i dobrze... - Wydawało się, że dyskutuje sam ze sobą. - Tak, to nawet lepiej... Tylko - teraz zwrócił się do mnie - pokaż im, że się przestraszyłaś. Czy możesz głośno krzyknąć?
Nie znałam jego zamiarów, ale ufałam, iż wie, co robi. Wrzasnęłam najgłośniej jak mogłam i tak dobrze udałam przerażoną, że aż mnie samą to zaskoczyło.
W budynku nie było już cicho. Herrel otworzył drzwi, podbiegł do mnie i objął mocno, jakby chcąc pocieszyć. Pospiesznym szeptem radził mi, jak dalej grać tę samą rolę.
Usłyszałam krzyki, odgłos kroków, a później w drzwiach zobaczyłam zielonkawe światło lampy. Stał tam Hyron, patrząc na nas z miną człowieka oczekującego na zadowalające wyjaśnienie. Przedtem widziałam dowódcę Jeźdźców tylko z daleka.
- Co się stało? - zapytał.
- Obudziłam się i w pokoju było ciepło, bardzo ciepło - wyjąkałam. Rady Herrela przydały mi się. - Pomyślałam, że muszę szeroko otworzyć okno... - Podniosłam niepewnie rękę do skroni, jakby zrobiło mi się słabo, i zakończyłam: - Potem odwróciłam się i zobaczyłam ogromnego zwierza... Przez chwilę panowało milczenie i to Herrel je przerwał.
- Popatrz tam... - Raczej rozkazał, niż poprosił, wskazując na podłogę przede mną, gdzie wiła się zielona linia. Nieco przygasła, lecz nadal była widoczna.
Hyron spojrzał, po czym z ponurą miną podniósł wzrok na Herrela.
- Czy żądasz satysfakcji?
- Od kogo, dowódco? Nie mam dowodów.
- To prawda. I lepiej, żebyś ich nie szukał... teraz.
- Czy to na mnie zrzucasz winę? - spytał z lodowatym spokojem Herrel.
- Wiesz, dokąd musimy jechać i dlaczego. Czy to jest czas na kłótnie?
- Ja ich nie szukałem.
Hyron skinął głową. Z widoczną niechęcią zgodził się z Herrelem i tylko z obowiązku zajął się poważnie tą sprawą.
- Takie rzeczy lub podobne podchody nie mogą się powtórzyć - ciągnął Herrel. - Nie wolno podawać w wątpliwość wyroków losu wyrażonych za pośrednictwem zaczarowanych płaszczy. Czyż wszyscy nie potwierdziliśmy tego mieczową przysięgą?
Hyron ponownie skinął głową.
- To już się nie powtórzy - oświadczył. Zabrzmiało to jak przysięga.
Kiedy znowu zostaliśmy sami w księżycowej poświacie, spojrzałam Herrelowi w oczy i zapytałam:
- Jaką strzałę wystrzelono w nas tej nocy? Jeździec przyjrzał mi się bardzo uważnie i odpowiedział innym pytaniem:
- Zobaczyłaś drapieżne zwierzę, a jednak nie uciekłaś. Dlaczego?
- Zobaczyłam jednocześnie zwierzę i człowieka, którego przecież nie musiałam się obawiać. Powiedz mi, co się stało, gdyż najwyraźniej zrobił to ktoś mający złe zamiary.
- Rzucono czar, który miał w tobie wzbudzić do mnie wstręt, a może nawet przywieść cię do tego, kto to zrobił. Dlaczego szukałaś okna?
- Ponieważ tak mi... polecono... - Tak, tak było! Obudzono mnie, każąc mi właśnie to zrobić. - Czy... czy to Halse?
- Bardzo możliwe. Są też inni... Mówiłem ci, że nikt nie wierzył ani się spodziewał, iż ty albo jakaś inna kobieta wybierze mój płaszcz. Dokonawszy tego, pomniejszyłem ich w ich własnych oczach. Dlatego pragną mnie upokorzyć. Strasząc zmianą postaci, zamierzali zrazić cię do mnie.
- Zmianą postaci... - powtórzyłam. - Więc przybierasz taki kształt w razie potrzeby?
Herrel nie odpowiedział od razu. Podszedł do okna i wpatrzył się w nocny mrok.
- Czy cię to przeraża?
- Nie wiem. Tak, przestraszyłam się na początku, kiedy cię zobaczyłam... Ale może dzięki podwójnemu wzrokowi zawsze pozostaniesz dla mnie człowiekiem.
Herrel znów odwrócił się do mnie, lecz twarz miał ukrytą w mroku.
- Przysięgam ci na mój miecz, Gillan, że z własnej woli nigdy cię nie przestraszę!
Czy przez krótką chwilę ujrzałam futro na jego ramionach i pysk górskiego kota zamiast głowy? Ale chciałam zobaczyć człowieka i tak też się stało.



Pojedynek na miecze


- Czy w waszym domu nie ma zwierciadeł? Czyżby starożytna wiedza o demonach mówiła prawdę? - Usiłowałam ponownie zapleść warkocze, a po omacku było to bardzo trudne.
Usłyszałam za sobą śmiech, a później nad moją głową przemknęło i ustawiło się w najdogodniejszym położeniu prawdziwe zwierciadło. Zwierciadło z błyszczącego metalu, które raczej powinno odbijać ciosy w walce niż pomagać przy porannej toalecie. Moje odbicie w tarczy Herrela wydało mi się blade i jakieś dziwne, ale zdołałam doprowadzić włosy do porządku. Zgubiłam połowę szpilek i kok był luźniejszy, niż tego pragnęłam.
- Wybrałaś sobie bardzo skromne mieszkanie, Gillan, chyba że chcesz ujrzeć je tak, jak widzą je twoje towarzyszki... - W głosie Herrela wyczułam pytającą nutę.
- Wolę rzeczy takimi, jakimi są naprawdę - odparłam szybko. - Zawsze chciałam z jasnym umysłem stawiać czoło przeciwnością. Herrelu, czego musimy się obawiać?
- Przede wszystkim zdemaskowania. - Jeździec Zwierzołak zawiesił na ramieniu pendant z mieczem, wysadzany takimi samymi mlecznobiałymi kamieniami jak klamra jego pasa. Teraz zaś trzymał w dłoniach srebrny hełm, albo wykuty z metalu podobnego do srebra. Henn ów był zwieńczony nie pióropuszem, jak u wielmożów z Krainy Dolin, lecz niezwykle piękną, misternie wykonaną figurką górskiego kota prężącego się do skoku.
Powinniśmy obawiać się zdemaskowania, powiedział. I to głównie ja będę nieść to brzemię. Herrel musiał dojrzeć strach na mojej twarzy, gdyż podszedł do mnie szybko i rzekł:
- Myślę, że dzisiaj nie musimy niczego się obawiać, ponieważ po nocnym niepowodzeniu będą ostrożniej si. Jeśli jednak znów wyczujesz coś dziwnego, zaraz mi o tym powiedz. I jeszcze jedno - w cieniu hełmu jego oczy zalśniły takim samym zimnym blaskiem jak klejnoty osadzone w oczodołach srebrnej figurki - może źle wybrałaś, Gillan. Nie mogę dorównać w rzucaniu czarów ani Halseowi, ani pozostałym. Lecz gdybym dowiedział się, kto nas tak atakuje, mógłbym wyzwać go na pojedynek. Nikt nie zdoła mi tego zabronić. Tylko potrzebny mi jest niepodważalny dowód winy. Nie mogę przecież otoczyć cię murem...
- Może mam inną tarczę... - Zapomniałam o niej.
Była to wątła nić, lecz tonący brzytwy się chwyta. Odsunęłam na bok leżący na łożu płaszcz Herrela. Pod nim znajdowała się torba z lekarstwami, którą zabrałam z Norstead. Nie wiedziałam wówczas, czemu tak mi na niej zależało, ale może teraz powinnam się z tego cieszyć.
Były w niej głównie lecznicze maści i balsamy, lecz w ostatniej kieszonce ukryłam mały amulet, który zrobiłam na próbę i którego nigdy nie pokazałam Damie Alousan, żeby nie zganiła mnie za wiarę w zabobony, niegodną mieszkanki świętego miejsca.
Zaszyłam w maleńkiej torebce dzięgiel, suszone kwiaty purpurowej malwy, jeden lub dwa listki bluszczu oraz jagody jarzębiny i wyhaftowałam na niej pewne runy. Wiedzę o nich zaczerpnęłam z ksiąg, lecz nikt nigdy nie połączył ich w taki sposób. Do amuletu przyszyty był sznurek, więc zawiesiłam go na szyi, ukrywszy pod wysokim kołnierzem tabardu. Dama Alousan przyznała kiedyś, że dawna wiedza zawiera prawdziwe wiadomości, co potwierdziły jej własne doświadczenia. Przepisy te wywodziły się z tradycji starszej niż oficjalna religia High Hallacku, obcej czcicielom Odwiecznego Płomienia.
Amulet wydał mi się ciepły, prawie biło od niego gorąco.
Odwróciłam się do Herrela. Podniósł rękę, jakby chciał mnie odepchnąć.
- Co to takiego? - zapytał ostro.
- Zioła, liście i polne jagody. Nakreślił ręką jakieś znaki w powietrzu, po czym krzyknął głośno i włożył do ust palce, liżąc je jak czymś poparzony.
- Tak, to dobry amulet - powiedział z uśmiechem. - Możliwe, że nie będą się czegoś takiego spodziewać. Albo, jeśli go znajdą, uznają za naturalne zabezpieczenie. Nie wiem, jak będzie cię chronił przed czarami. Miejmy nadzieję, że nie zostanie poddany takiej próbie.
Wyjechaliśmy z siedziby Jeźdźców Zwierzołaków i tym razem spostrzegłam więcej jucznych koni; widocznie nie mieliśmy już tam wracać. Kierowaliśmy się do bramy, za którą znajdowała się ich tajemnicza ojczyzna. Jechaliśmy wolniej niż poprzednio, lecz tak jak wczoraj przemierzaliśmy okolice niegościnne i wrogie ludziom, a niewykluczone, że i Jeźdźcom. A może to była tylko aura wyczarowanych przez nich zabezpieczeń, które miały odstraszać niepożądanych przybyszów?
Teren piął się coraz wyżej i wyżej. Tego dnia nie było śniegu, ale zacinał zimny wiatr. Ucieszyliśmy się, gdy nie oznakowany trakt, którym jechaliśmy, jął wić się przez las chroniący nas przed najsilniejszymi podmuchami.
Herrel galopował na prawo ode mnie, lecz dziś był mało rozmowny. Co jakiś czas unosił wysoko głowę, rozdymając nozdrza, jakby chciał zwęszyć niebezpieczeństwo. Rozejrzawszy się ostrożnie dookoła, spostrzegłam, że inni Jeźdźcy zachowywali się tak samo, tylko ich żony pogrążone były w głębokim transie. Herrel nosił na hełmie figurkę górskiego kota, towarzyszący Kildas mężczyzna - jakiegoś ptaka (może orła) z rozpostartymi lekko skrzydłami, jakby miał zaraz poderwać się do lotu, a szyszak jadącego za nim wojownika zdobiła podobizna niedźwiedzia, brunatnego mieszkańca lasów o złośliwym usposobieniu, tak przebiegłego i chytrego, że myśliwi obawiali się go chyba najbardziej ze wszystkich drapieżników.
Jeździec w niedźwiedzim hełmie odwrócił głowę. To był Halse. Niedźwiedź, górski kot, orzeł... W sposób nie rzucający się w oczy starałam się zidentyfikować inne figurki. Zauważyłam szarżującego dzika z pochylonym nisko łbem... wilka... Zmiennokształtni, czarownicy... Czy kiedy tego zapragnęli, stawali się zwierzętami i ptakami? A może to, co zobaczyłam ostatniej nocy, było tylko częścią czaru, który miał napełnić mnie wstrętem do Herrela?
Nie czułam wstrętu, tylko niejasny lęk, który zawsze towarzyszy spotkaniu z Nieznanym. Dlaczego Jeźdźcy Zwierzołacy okazali się tak groźni na wojnie? Czy walczyli mieczami i łukami tak jak żołnierze z Krainy Dolin, czy też jako zwierzęta o ludzkich umysłach, skradając się, atakując i rozszarpując wroga w zwierzęcej lub ptasiej postaci? Jeszcze przed końcem dnia miałam poznać odpowiedź na to pytanie.
Nie podróżowaliśmy tak szybko jak po weselnej uczcie, lecz bez wątpienia przebyliśmy sporą odległość. Kiedy blade słońce stanęło w zenicie, zatrzymaliśmy się na niewielkiej polance, aby się posilić. Pomyślałam, że nasz szlak bardziej niż dotychczas skręca na wschód. Najpierw zauważyłam, że Herrel był czymś zaniepokojony i coraz częściej badał wiatr. Inni Jeźdźcy również niespokojnie krążyli dookoła, zachowując się niemal jak zwierzęta wyczuwające z daleka niebezpieczeństwo.
Bezżenni wojownicy skupili się wokół Hyrona przy uwiązanych do palików koniach, po czym trzech z nich odjechało. Żadna z dziewcząt nic nie zauważyła, więc i ja musiałam udawać obojętną. Ale kiedy Herrel przyniósł mi czarę wina o barwie bursztynu, odważyłam się zapytać szeptem:
- Czy coś jest nie w porządku? Nie ukrywał nic przede mną.
- Ze wschodu grozi nam niebezpieczeństwo. Ludzie...
- Z High Hallacku? - Nie mogłam uwierzyć, że mieszkańcy Krainy Dolin okazali się tak wiarołomni, gdyż nawet Wielkim Suzerenom niełatwo było wyłamać się spod wpływu kodeksu honorowego.
- Nie wiemy. To mogą być Alizończycy...
- Przecież z Alizończykami koniec! Już ich tu nie ma... - Nie zdołałam od razu opanować zaskoczenia.
- Wprawdzie Alizończycy zostali pokonani, lecz niektórzy mogli uciec. Utracili wszystkie statki i nie mogą wrócić do ojczyzny. Taka banda desperatów mogłaby ukryć się na pustkowiu, przejąć miejscowe sposoby walki i obrócić je przeciw zwycięzcom, dokonując błyskawicznych napadów. Ogary z Alizonu to nie słabeusze, którzy rzucą broń i poproszą o pokój tylko dlatego, że przegrywają wojnę.
- Ale tak daleko na północy...
- Któryś z ich długich statków mógł przemknąć wzdłuż wybrzeża i zabrać niedobitków z portów, które wpadły w nasze ręce. Potem mogli wyruszyć na północ, ponieważ wiedzą, iż żołnierze High Hallacku nie patrolują tych okolic, pozostawiając nam Wielkie Pustkowie...
- Muszą przecież wiedzieć...
- Że mieszkają tutaj Jeźdźcy Zwierzołacy? - Herrel odsłonił zęby w krzywym uśmiechu. Czy jakiś cień przemknął przez jego twarz? - Nie lekceważ Ogarów z Alizonu, Gillan - ciągnął. - Panowie z High Hallacku bardzo długo z nimi wojowali. Ale nie wszyscy ludzie są tacy sami. Och, mają dwie nogi, dwie ręce, głowę, ciało, serce i umysł - lecz mogą bardzo różnić się tym, co kryje się w ich duszy. Niektórzy mieszkańcy wybrzeża Krainy Dolin przed laty złożyli broń i schylili karki pod jarzmo Alizonu. Wielu z nich schwytano i ścięto po rozprawie z najeźdźcami. Może jednak nie wyłapano wszystkich zdrajców? Czy nie wiesz, że po zawarciu z nami umowy wiele o niej mówiono w ostatnich latach w całym High Hallacku? Czyż banda zdesperowanych niedobitków nie mogłaby ugodzić nas celniej, niż atakując właśnie teraz i zabijając kogo się da? Może chcieli, żebyśmy uwierzyli w wiarołomstwo mieszkańców High Hallacku i wrócili, by mszcząc się pustoszyć Krainę Dolin?
- Wierzysz w to?
- Nie można bez zastanowienia tego odrzucić.
- Ale żeby zaatakować Jeźdźców Zwierzołaków... - Tak głęboko wpojono mi wierzenia i obiegowe opinie ludzi z Krainy Dolin, że podobnie jak oni uważałam Jeźdźców za niezwyciężonych wojów i byłam przekonana, iż dobrowolnie nie porwałby się na nich żaden normalny człowiek.
- Gillan - Herrel uśmiechał się lekko. - Zbyt wysoko nas cenisz! To prawda, że władamy mocami, których nie znają inne rasy. Lecz jak wszyscy krwawimy z zadanej mieczem rany i umieramy, gdy śmiertelnie ugodzi nas wrogi brzeszczot. A jest nas obecnie tylu, ilu tu widzisz. W dodatku nie możemy zboczyć z drogi, gdyż nie dotarlibyśmy na czas do bramy, za którą leży nasza ojczyzna, i musielibyśmy pozostać wygnańcami.
Tak oto ponownie wzięłam udział w wyścigu z czasem. Nie potrafiłam jednak przystać na zdanie Herrela, iż Jeźdźcy Zwierzołacy nie byli tak potężni, jak głosiła fama. Możliwe, że dostrzegł powątpiewanie na mojej twarzy, bo wyjaśnił tę zagadkę, rzucając mi tym samym jeszcze jeden klocek do łamigłówki.
- Czy nie rozumiesz, że utrzymanie iluzji lub czaru rzuconego na ludzki umysł bardzo męczy? Zajmuje się tym dwunastu spośród nas. Ubiegłej nocy zapytałaś, czy jestem taki, jakim mnie widziałaś. Tak, od czasu do czasu, w bitwie, ponieważ wtedy wszyscy zmieniamy postać. A wymaga to ogromnego wysiłku umysłu i woli. Dla panien z High Hallacku nie różnimy się od mężczyzn z ich rasy. Ale gdyby nas zaatakowano, poznałyby prawdę. I byłby to koniec wszystkiego, co chcieliśmy osiągnąć zawierając Wielki Pakt. Odpowiedz mi szczerze, Gillan, ilu twoich towarzyszek nie przeraziłby nasz wygląd i nie wzbudził w nich odrazy?
- Nie znam ich wszystkich, nie jestem pewna...
- Lecz możesz snuć domysły. Jak ci się wydaje, w ilu?
- Myślę, że w niewielu. - Być może skrzywdziłam panny z Krainy Dolin, ale chyba nie bardzo się pomyliłam, gdyż dobrze pamiętałam ich szepty w drodze do Sokolego Jaru i paniczny strach, jaki ogarnął niektóre z nich.
- Właśnie - rzekł ponuro Herrel. - Dlatego jesteśmy teraz jak sparaliżowani, a ci, którzy mogą nas zaatakować, to szaleńczo odważni woje, desperaci, którzy nie mają nic do stracenia. W bitwie mieliby więc nad nami przewagę.
- Co zrobicie?
Wzruszył ramionami; mógłby tak zrobić pan Imgry w podobnej sytuacji.
- A co możemy uczynić? Wysłaliśmy zwiadowców, żeby znaleźli najkrótszą drogę, staramy się jechać jak najszybciej i mamy nadzieję, iż nie będziemy musieli się przebijać.
Lecz łudził się nadzieją. Opuściliśmy polankę w pośpiechu. W ciągu następnej godziny rozdzieliliśmy się na dwie grupy. Bezżenni Jeźdźcy skręcili w boczną drogę, prowadzącą jeszcze dalej na wschód, i odjechali galopem. My zaś ruszyliśmy prosto. Halse był jednym ze strażników, którzy kłusowali tam i z powrotem wzdłuż naszej grupy niczym pędzący bydło pasterze z Krainy Dolin. Za każdym razem, gdy nas mijał, odwracał od nas głowę, tak że krwawe ślepia srebrnego niedźwiedzia na jego hełmie błyskały złowrogo. Figurka ta wyglądała jak żywa istota, świadoma tego, co widzi.
Zimą wcześnie zapada zmrok. Jakiś czas temu wyjechaliśmy z lasu i większe skupiska drzew nie ocieniały już drogi. Macki zmierzchu wpełzły na nierówny trakt, który teraz wił się pomiędzy ośnieżonymi skałami. Koń Herrela zwolnił biegu, więc zawróciłam moją klacz.
- O co chodzi? - zapytałam. Pokręcił z zastanowieniem głową.
- Nie wiem. Nie ma powodu, żeby... - Urwał i wyprostował się, rozdymając nozdrza. Odwrócił się w siodle i spojrzał na przebytą przez nas drogę. Władczym gestem nakazał mi spokój.
Słyszałam oddalający się tętent końskich kopyt i słabnące z każdą chwilą skrzypienie siodeł. Na pewno Halse lub ktoś inny zawróci, żeby sprawdzić, co nas zatrzymało.
Herrel zsiadł z konia. Podniósł na mnie wzrok, lecz niewiele mogłam wyczytać z ocienionej hełmem twarzy.
- Jedź! - rozkazał.
Przykląkł, żeby obejrzeć przednie nogi swojego wierzchowca. Nie patrzył na kopyta, lecz na długie włosie nad nimi. Zesztywniał cały i jego palce znieruchomiały.
- O co chodzi? - powtórzyłam pytanie.
Nie usłyszałam odpowiedzi, tylko powietrze przeszył wysoki, piskliwy śpiew, od którego zaświdrowało mi w uszach. Koń Herrela wspiął się, rżąc głośno i kopytami powalił Jeźdźca na ziemię.
Moja Rathkas rzuciła się do przodu tak dziko, jakby oślepła. Usiłowałam uspokoić przerażone zwierzę, ściągając mocno wodze i wytężając wolę, która zawsze pomagała mi w potrzebie. Później, kiedy wydało mi się, że klacz naprawdę oszalała, pochyliłam się w siodle i złapałam ją za grzywę. Nagle poczułam, że coś parzy mi pierś jak rozżarzony węgiel. Amulet... ale dlaczego? Uwolniwszy jedną rękę, chwyciłam nią torebkę z ziołami. Nie wiedziałam, czemu to zrobiłam, podobnie jak nie miałam pojęcia, co mną kierowało i skłaniało do takiego, a nie innego postępowania w tamtych dniach.
Szarpnąwszy za sznurek tak mocno, że pękł, przycisnęłam amulet do karku klaczy. Rathkas przestała przejmująco rżeć i zwolniła biegu. Zawładnęłam jej umysłem - i zawróciłyśmy. Byłam pewna, że to nie naturalne zjawisko, ale podstępnie zadany cios spłoszył nasze wierzchowce.
Obawiałam się, że nie znajdę powrotnej drogi. Wszystkie skupiska skał wydawały mi się takie same. Ponagliłam klacz, nie odrywając amuletu od jej mokrej od potu skóry. Wstrząsały nią gwałtowne dreszcze. Strach wisiał w powietrzu i napełniał mi serce.
Usłyszałam za sobą tętent kopyt. To nadjeżdżał Halse, a jego płaszcz powiewał na wietrze. Zobaczyłam ogniste iskierki... ludzkie oczy... niedźwiedzie ślepia. Halse pochylił się do przodu, jakby chciał chwycić wodze mojego konia i go zatrzymać. Zamachnęłam się, żeby odtrącić jego rękę. Zwisający na rozerwanym sznurku amulet uderzył go w przegub.
- Achch... - Jeździec krzyknął z bólu, jakbym z całej siły smagnęła go batem. Odchylił się, a jego zaskoczony koń rżąc stanął dęba. W okamgnieniu znalazłam się poza zasięgiem rąk Halse'a i skierowałam tam, gdzie Herrel potoczył się po ziemi, unikając zmiażdżenia przez spłoszonego wierzchowca. Zeskoczyłam z siodła.
Jego koń stał w pobliżu tego miejsca, z rozkraczonymi nogami i opuszczoną nisko głową. A na półce skalnej siedziała bestia, którą po raz pierwszy zobaczyłam w księżycowej poświacie na łożu Herrela.
Człowiek... człowiek! Próbowałam opanować swój strach, lecz nie zdołałam usunąć zjawy. Wielki kot nie wydał żadnego dźwięku i nawet na mnie nie spojrzał. Zwrócił zielone, świecące ślepia w dół zbocza; nad jego głową drgał zielony płomyk.
- Herrel? - Tak bardzo pragnęłam zobaczyć człowieka, że zaniechałam ostrożności. Na dźwięk mojego głosu drapieżnik odwrócił wzrok i jednym wielkim skokiem znalazł się za przerażonym koniem.
Sierść zjeżyła mu się na grzbiecie, uszy przylgnęły do czaszki, a koniuszek długiego ogona zadrgał nerwowo. Nadal jednak patrzył w stronę traktu. Potem ryknął.
Wierzchowiec Herrela zarżał i rzucił się do ucieczki. Moja klacz zrobiła to samo. Wielki kot warknął i wpełzł do wąskiej szczeliny. Na widok skradającego się zwierza zaczęłam się ze strachu cofać, aż oparłam się plecami o skałę. Straciłam wszelki kontakt ze światem, który dotąd znałam.
Nadal trzymałam amulet, chociaż przypomniałam sobie o nim dopiero wtedy, gdy znów zaczął parzyć mi rękę. Rozwarłam pospiesznie palce. Nagle, w pobliskiej szczelinie zobaczyłam coś dziwnego. Było cienkie i długie, niemal tak długie jak moje przedramię, i zaświeciło, kiedy zbliżyłam do niego amulet. Od niesamowitego przedmiotu biło takie zło, że bez namysłu wyszarpnęłam to coś, rzuciłam na skałę i dopóty miażdżyłam butem, aż się rozpry snęło.
- Huraaaa! - Głośny dźwięk odbił się echem o skały. Nie wydarł się ze zwierzęcej gardzieli, lecz z ludzkich ust. Zawtórowały mu inne okrzyki i gniewne warczenie.
Obok mnie przemknął niedźwiedź, kierując się ku drodze. Nigdy nie przypuszczałam, że tak niezgrabne z pozoru zwierzę może równie szybko biec. W górze rozległ się łopot skrzydeł i niesamowicie wielki ptak poleciał za niedźwiedziem. Zobaczyłam też dużego szarego wilka, jeszcze jednego kota o płowej sierści pokrytej czarnymi plamami oraz dużego, czarnego basiora - całą drużynę Jeźdźców Zwierzołaków spieszących do boju. Nie widziałam, jak walczyli. Może dobrze się stało, gdyż w pewnej chwili usłyszałam tak straszny krzyk, że zatkałam uszy rękami i skuliłam się przy skale, straciwszy resztki odwagi. Pragnęłam tylko jednego: nie widzieć, nie słyszeć i nie myśleć o tym, jak w porze zmierzchu wygląda bitwa ludzi z drapieżnikami.
Chociaż nigdy nie podzielałam wierzeń dam z opactwa Norstead, teraz zdałam sobie sprawę, że odmawiam szeptem modlitwy, których nasłuchałam się przez tyle lat, jakby mogły one obronić mnie przed siejącymi śmierć potworami. Usiłowałam skoncentrować się na słowach i ich znaczeniu, posługując się nimi niczym tarczą.
Ktoś położył mi ręce na ramionach - spróbowałam się uwolnić, jakby to były łapy uzbrojone w potężne pazury. Wciąż zaciskałam powieki. Jak mogłam spojrzeć na człowieka, który był także drapieżną bestią?!
- Gillan! - Zacisnął mocniej ręce i potrząsnął mną, nie gniewnie, jak niegdyś pan Imgry, lecz jakby chcąc mnie wyrwać z koszmarnego snu.
Spojrzałam wreszcie w zielone oczy. Nie tkwiły w kocim pysku, lecz nadal je tam widziałam. Ocieniał je hełm, na którym prężył się do skoku górski kot, przywołując straszne wspomnienie. Byłam za słaba, żeby wyrwać się z rąk Herrela, a moje ciało wzdragało się przed jego dotykiem.
- Zobaczyła nas... wie o wszystkim - dobiegły mnie słowa spoza tego świata, w którym staliśmy tylko we dwoje.
- Wie znacznie więcej, bracia. Spójrzcie na to, co trzyma w ręku.
Ze wszystkich stron płynęła ku nam fala gniewu. Postrzegałam ją jako krwawą mgłę. Stałam sama, na szczycie wzniesienia. Zabiją mnie kamieniami nienawiści.
- Na pewno nasłano ją, żeby zwabiła nas w pułapkę... Herrel mocno objął mnie ramieniem. Powinnam więc czuć się bezpieczna. Kiedyś sądziłam, że zaakceptuję jego inność z otwartymi oczami. Teraz moje uczucia radykalnie się zmieniły i musiałam wytężyć wolę, żeby stać nieruchomo, a nie uciec z krzykiem. Jeźdźcy nadal dźgali mnie niewidocznymi włóczniami gniewu.
- Przestańcie! Przyjrzyjcie się temu, co trzyma w rękach. Dotknijcie-ty, Hariu, Hisinie, Hulorze... Tak, to czary, ale czy kryje się w tym zło, czy tylko na nie reaguje? Hariu, wymów Siedem Słów, trzymając to w dłoni.
Usłyszałam słowa - lub dźwięki - tak ostre, że świdrowały uszy, przebijały czaszkę; słowa obcej mowy.
- No więc?
- To amulet broniący przed Mocami Ciemności.
- A teraz, spójrzcie tam!
Czerwony mur gniewu znikł i znów widziałam świat za pomocą oczu, a nie uczuć. Tam, gdzie rozdeptałam i złamałam znaleziony w szczelinie skalnej przedmiot, unosiła się smużka tłustego, czarnego dymu, jakby ogień spalał gnijące szczątki. Rozszedł się mdlący smród. Dym zawirował i przybrał kształt tamtego przedmiotu.
- Laska runiczna zaklęta przez Ciemne Moce! Jeźdźcy znów wypowiedzieli jakieś słowa, tym razem
kilku jednocześnie. Ohydne drzewce zakołysało się na boki
i rozwiało.
- Widzieliście na własne oczy - odezwał się Herrel - i wiecie, co to były za czary. Ktoś, kto nosi taki amulet jak Gillan, nie zadaje się z Mocami Ciemności. Był też jeszcze inny czar. Hariu, proszę cię, przyjrzyj się włosom pęcinowym na przedniej lewej nodze Roshana.
Jeździec noszący na hełmie srebrną figurkę orła podszedł do wierzchowca Herrela i ukląkł, by obmacać kopyto. Później wstał z nitką w palcach.
- Sznur zatrzymania!
- Właśnie. Czy to sprawka nieprzyjaciela, czy mojej małżonki? - Herrel przez długą chwilę przyglądał się po kolei każdemu współplemieńcowi. - A może to był żart? - ciągnął. - Omal nie stał się przyczyną mojej zguby, jak i tych spośród was, którzy tutaj przybyli. A jeśli to nie był żart? Jeżeli ktoś miał nadzieję, że zostanę w tyle i albo przytrafi mi się jakieś nieszczęście, albo zginę z ręki wroga?
- Wobec tego masz prawo żądać pojedynku na miecze! - zawołał Halse.
- I zrobię to - biorę was wszystkich na świadków - kiedy dowiem się, kto chciał mi się tak przysłużyć.

- To jedna sprawa - wtrącił Jeździec z odyńcem na szyszaku - ale ona - tu wskazał na mnie - to zupełnie co innego. Kim jest ta kobieta, która nosi cudzoziemskie amulety?
- Wszystkie ludy mają swoje mądre niewiasty i lekarki - odparł Herrel. - Dobrze znamy umiejętności tych z Krainy Dolin. Gillan uczyła się u jednej z nich. Każda rasa ma własne moce...
- Lecz dla kogoś takiego nie ma wśród nas miejsca!
- Czy mówisz w imieniu wszystkich, Hulorze? Gillan. - Herrel zwrócił się do mnie tak łagodnym głosem jak do przerażonego dziecka. - Co o tym wiesz, o tamtej lasce?
Odpowiedziałam mu szczerze i naiwnie jak dziecko:
- Amulet sparzył mi rękę, gdy oparłam ją o skałę. Była tam szczelina i to w niej stało. Ja... ja wyciągnęłam to stamtąd, złamałam i rozdeptałam.
- Wygląda na to, bracia - Herrel znów odwrócił się do Jeźdźców - że zaciągnęliśmy u niej dług wdzięczności. Pomyślcie, co by się wydarzyło, gdybyśmy stoczyli bój w zmienionej postaci, a później, nie mogąc na powrót stać się ludźmi, wrócili do tych, przed którymi chcemy ukryć prawdę?
Wśród Jeźdźców rozległy się pomruki.
- W tej sprawie musi się wypowiedzieć cała Kompania. - Halse pierwszy zabrał głos.
- Niech tak będzie, ale wy zaświadczycie o tym, co tu się stało - odparł Herrel. Objął mnie mocniej, ja zaś starałam się powstrzymać dreszcz obrzydzenia. - Teraz nie zostaniemy zaatakowani od tyłu, lecz to nie znaczy, że już nic nam nie grozi. Pamiętajcie, bracia, że do waszych żon wracacie jako ludzie tylko dzięki odwadze i mądrości mojej pani.
Jeżeli oczekiwał, iż otwarcie z nim się zgodzą, spotkał go zawód. Jeźdźcy oddalili się bez słowa. Herrel wsadził mnie na konia i usiadł z tyłu, obejmując mnie ramionami. Ale ja byłam teraz sama, zupełnie sama wśród czarowników, którzy dali mi odczuć swoją nienawiść, w objęciach mężczyzny, który stał mi się całkiem obcy.



Nocne koszmary i sny za dnia


Niewiele zapamiętałam z następnej nocy... i nawet teraz wzdragam się przed wspomnieniami. Zwykle zapominamy sny wkrótce po przebudzeniu, lecz owej nocy dręczyły mnie koszmary, które nie miały w sobie nic normalnego.
Biegłam przez las; liście okrywające drzewa nie były zielone, ale zwiędłe i szare, jakby w okamgnieniu stały się martwymi widmami samych siebie. Spoza zwęglonych, czarnych pni śledziły mnie i ścigały jakieś stwory - nie widziałam ich, lecz czułam, że są, tak złe i przerażające, iż nie umiałabym opisać ich słowami.
Las zdawał się nie mieć końca, tak jak pogoń i katusze, które przeżywałam. Zaczęłam zdawać sobie sprawę, iż niewidzialni prześladowcy chcieli zagnać mnie do jakiejś pułapki lub do wybranego zakątka strasznego boru, aby mnie ostatecznie zgubić. Czułam pod palcami chropawą korę drzew, o które się opierałam, dysząc ciężko, oraz ostry ból w boku... Nasłuchiwałam... och, jakże nasłuchiwałam odgłosów pogoni. Lecz nic nie usłyszałam, choć wiedziałam, że moi prześladowcy istnieją.
To straszne polowanie - nigdy nie zobaczyłam ani psów, ani myśliwych, poganiał mnie tylko strach, który ich poprzedzał...
Od czasu do czasu zbierałam się na odwagę, by odwrócić się i stawić im czoło, wmawiałam sobie, iż znając wygląd prześladowców, mniej będę się bać, ale po chwili znów upadałam na duchu. I zawsze ze wszystkich stron otaczały mnie niesamowite - ani żywe, ani martwe - drzewa.
Rosło we mnie przekonanie, że koniec będzie straszny, niewyobrażalny...
A kiedy się załamałam i z krzykiem jęłam walić w pień drzewa, przy którym się zatrzymałam, dotarł do mnie szept, szept, który najpierw był tylko dźwiękiem, później słowami, a w końcu zrozumiałym poleceniem:
"Odrzuć to... odrzuć to... a wszystko będzie dobrze..."
To? Co takiego? Szlochając, wciągając powietrze do obolałych płuc, najpierw spojrzałam na moje ręce. Podrapane, krwawiące, z połamanymi paznokciami - były puste.
To? Co to było? Później opuściłam głowę i wzrokiem obrzuciłam swoje ciało. Było nagie i tak wychudzone, że wszystkie kości wyraźnie rysowały się pod pokrytą bliznami, podrapaną skórą. Lecz na mojej piersi spoczywała niewielka torebka z wyszytymi na niej czarną nicią runami. Zanim zorientowałam się, o co chodzi, ożyło we mnie niejasne wspomnienie i zniknęło w niepamięci. Pochwyciłam ową torebkę. Jej zawartość zachrzęściła i lekki zapach zakręcił mi w nosie.
- Odrzuć to! - Znów ten rozkaz.
Tym razem był to dźwięk i zabrzmiał nie tylko w moim mózgu. Ściskając w dłoniach torebkę, odwróciłam się i spojrzałam na moich prześladowców, na bestie stojące jak ludzie na dwóch nogach. Niedźwiedź, dzik, kot, wilk; bestie, które były czymś więcej niż drapieżnymi zwierzętami. Czymś więcej - i znacznie od nich gorszym!
Podbiegłam jak szalona, a ból w boku zdawał się rozrywać mi żebra wokół serca. Uciekłam od niesamowitych zwierząt w stronę niewidzialnych myśliwych, którzy na mnie polowali. Usłyszałam za sobą ryk wielkiego kota.
Może umarłabym z przerażenia we śnie. Lecz od torebki, którą ściskałam kurczowo, emanowało ku mnie... co? Odwaga? Nie, byłam zbyt przerażona, żeby odzyskać odwagę. Stałam się zwierzęciem - lub czymś jeszcze mniej wartym - obłąkanym ze strachu i przerażenia większego niż cokolwiek na świecie. Poczułam przypływ nowej energii, a potem uświadomiłam sobie, że może nadejść kres tego wszystkiego i że lepiej przeciwstawić się tej ostateczności, niż stracić zmysły z przerażenia.
Już nie uciekałam. Osunęłam się na ziemię pod jednym z martwych drzew, przyciskając oburącz do piersi zbawczą torebkę.
Więc to tak się rzeczy miały? Zrozumiawszy wszystko, poczułam gniew, a ten obudził we mnie resztki woli. Moi wrogowie to maski, za którymi ukrywali się ludzie. A maski można zedrzeć...
Tym razem przesadzili, nie wiedząc, kogo chcieli zniszczyć, nie wiedząc, że mają do czynienia z hartowaną stalą. Jeszcze mnie nie złamali. Poczułam, jak krzepnie we mnie wola. Wola... Muszę zapragnąć wydostać się stąd... Wola...
Tak niewiele wiedziałam o tym orężu, iż byłam zmuszona błądzić po omacku. Martwe drzewa były złe... należałoby je ściąć, pomyślałam. Błyszczący topór znalazł się u moich stóp.
Nie, to nie było odpowiednie rozwiązanie. Muszę znaleźć inne. Wola... ja... jestem sobą... jestem Gillan! Kiedy wymówiłam to imię, sylwetki drzew zafalowały przede mną. Ja - Gillan - cisnęłam w nich tę myśl. Mam wolę, moc... Jeżeli torebka, którą trzymam, jest czymś w rodzaju klucza - chcę go przekręcić. Światło przegania ciemności, przycisnęłam torebkę do suchych, spękanych warg. Światło... Chcę światła!
Mrok poza widmowymi drzewami poszarzał. Ja jestem Gillan i moje miejsce jest gdzie indziej... moje miejsce! Chcę tam być!
Zobaczyłam zielone światło lampy. Poczułam aromatyczną woń palącego się drzewa i zapach jedzenia. Usłyszałam dźwięki: głosy ludzi znajdujących się opodal. To był prawdziwy świat. Świat, którego ja - Gillan - byłam częścią. Wróciłam!
Czułam jednak tak ogromne zmęczenie, iż z trudem podniosłam rękę i przesunęłam ją po ciele, nie nagim, lecz jak zwykle przyodzianym, a teraz przykrytym płaszczem lamowanym futrem. Był szary, zimowy poranek. Na zewnątrz schronienia ze skór, nie tak wygodnego jak namiot, zobaczyłam postacie Jeźdźców Zwierzołaków. Ludzi czy bestii, które widziałam w martwym lesie?
Usiłowałam wesprzeć się na rękach, żeby lepiej przyjrzeć się tym mężczyznom. Ale Kildas odgrodziła mnie od nich. Kildas... Ileż to czasu upłynęło od owego ranka, kiedy zjadłyśmy śniadanie i spełniłyśmy toast za szczęście, zanim odpowiedziałyśmy na wezwanie, które nas aż tutaj zaprowadziło? Zdałam sobie sprawę, że straciłam rachubę dni.
Od czasu weselnej uczty Kildas wyglądała na otumanioną;
teraz jej stan wyraźnie się poprawił.
- Jak się czujesz, Gillan? - zapytała. - Masz szczęście, że przy takim upadku nie połamałaś sobie kości...
- Upadku? - powtórzyłam, patrząc na nią (byłam tego pewna) ogłupiałym wzrokiem.
Oparła moją głowę o swoje ramię, przyłożyła mi do ust napełniony po brzegi róg, więc z konieczności przełknęłam łyk. Płyn był gorący i pikantny, lecz mnie nie rozgrzał. Wręcz przeciwnie, zadrżałam, jak gdyby już nigdy nic nie miało mnie osłonić przed lodowatym wiatrem.
- Nie pamiętasz? Twój wierzchowiec przestraszył się czegoś na zboczu i zrzucił cię na ziemię. Od tej pory leżałaś nieprzytomna przez całą noc - wyjaśniła.
Jej opowieść tak różniła się od moich wspomnień, że pokręciłam gwałtownie głową, która znów mnie rozbolała. Czy tamte majaki-wspomnienia to skutek jakiegoś wypadku? Dobrze wiedziałam, że gorączka sprowadza złe sny - ale teraz było mi zimno, a nie gorąco. Czy ludzie bestie zrodzili się z uderzenia o coś głową? Nie, tamtego kota już kiedyś widziałam... Jeszcze zanim dotarliśmy na to pustkowie. Teraz zaś mogłam spojrzeć i znów go zobaczyć - zasłoniłam oczy drżącą ręką.
Możliwe, że Jeźdźcy posiadali własną sztukę lekarską;
musieli mieć. Przecież Herrel powiedział, że i oni znali rany i ból. Kildas namówiła mnie do wypicia jeszcze kilku łyków z ozdobnego rogu i poczułam się silniejsza. Dreszcze ustały.
Lecz nadal było mi zimno. Bardzo zimno... To strach mroził mi krew w żyłach...
- Panie. - Kildas spojrzała ponad moim ramieniem na kogoś, kto do nas podszedł. - Obudziła się i sądzę, iż przychodzi do zdrowia...
- Jestem ci głęboko wdzięczny, pani Kildas. Ach, Gillan, jak się teraz czujesz, najdroższa?
Poczułam znów ręce Herrela na ramionach. Zesztywniałam cała, bojąc się odwrócić czy choćby popatrzeć. Jego słowa nic nie znaczyły. Co się ze mną stało?! - krzyknął jakiś wewnętrzny głos. Przedtem nie bałam się go, nie wzdragałam przed jego dotknięciem...
Przedtem stałam z boku, odpowiedziało coś w moim umyśle. Obserwowałam własne zachowanie, lecz nie pociągnęło ono mojego serca. Teraz zeszłam z drogi, którą dobrze znałam, albo tak mi się wydawało, na ścieżkę prowadzącą w mrok i strach...
- Wracam do zdrowia... po upadku, przychodzę do siebie - odrzekłam głucho.
- To było przykre wydarzenie. Jeszcze nie spojrzałam na Herrela; tyle tylko mogłam zrobić, żeby nie poznał moich uczuć.
- Czy sądzisz, że będziesz mogła pojechać? - zapytał i jego głos wydał mi się bardziej obojętny.
- Kildas! - Ten głos również znałam, głos Jeźdźca z orłem na hełmie. A może znów miał okrutny dziób, skrzydła i szpony drapieżnego ptaka?
- Wołają mnie - roześmiała się radośnie Kildas. - Uważaj na siebie, Gillan. Mam nadzieję, że już nic złego cię nie spotka. - Odeszła od nas i dopiero wtedy wytężyłam wolę, odsunęłam się od Herrela i zwróciłam do niego twarzą.
- Więc upadłam i uderzyłam się głową o kamień - powtórzyłam szybko, zmusiwszy się, żeby na niego spojrzeć. Miał ludzką postać, a ja byłam bezpieczna. Bezpieczna? Czy kiedykolwiek znów będę bezpieczna?
Nie odpowiedział mi słowami, ale zbliżył rękę do mojego policzka. Tym razem nie zdołałam ukryć odrazy. Cofnęłam głowę, jakbym chciała uniknąć ciosu. Herrel zmrużył oczy niczym kot. Czekałam, aż jego twarz zamieni się w zwierzęcą paszczę. Lecz tak się nie stało i kiedy Herrel ponownie się do mnie odezwał, powiedział lodowatym tonem:
- A więc posługujesz się teraz podwójnym wzrokiem, pani. Jaką iluzję...
- Iluzję?! - krzyknęłam. - Widzę oczami, które wreszcie przejrzały, Zwierzołaku! Opowiadaj, co chcesz. Nie będę zaprzeczać. Zresztą, może nawet nie umiałabym. Ty i twoi bracia zbyt dobrze utkaliście czary. Tylko już mnie one nie oślepią - tak jak nie zdołacie mnie pokonać za pomocą nocnych strachów...
- Nocnych strachów...?
- Tak, ścigając mnie przez martwy las. Ale nie zdołaliście narzucić mi swojej woli.
- Martwy las?
- Czy potrafisz tylko powtarzać moje słowa, Zwierzołaku? Uciekałam przed strachem. Wiedz jednak, panie Herrelu, że we śnie czy na jawie zawsze w końcu przychodzi taki czas, gdy strach przestaje działać. Można nauczyć się z nim żyć, co jest pierwszym krokiem do uczynienia z niego sługi, a nie władcy. Prześladuj mnie we śnie, ile chcesz...
Tym razem Herrel chwycił mnie w taki sposób, że musiałam spojrzeć mu prosto w oczy. W zielone - wielkie, zielone... jezioro... morze, w którym tonęłam - tonęłam - tonęłam...
- Gillan!
To były tylko oczy, lecz nie oczy człowieka. Oczy wbite we mnie, rozjarzone ponad zaciśniętymi ustami, w stężałej, jak wykutej w białym marmurze twarzy.
- To nie moja sprawka. Rozumiesz, Gillan? Ja tego nie zrobiłem!
Niezbyt logiczna była to wypowiedź, ale zrozumiałam jej sens. Herrel zaprzeczał oskarżeniom, które mu rzuciłam, sama niezupełnie w nie wierząc. I jego sprzeciw wywarł na mnie wrażenie. Zrozumiałam, że nocne strachy były atakiem, atakiem skierowanym przeciw mnie w innym czasie i przestrzeni.
- Więc czyje to dzieło? - spytałam.
- Gdybym mógł wskazać go mieczem, zrobiłbym to w tej chwili! Ale dopóki nie mogę...
- Muszę pełna strachu uciekać przed pogonią... - Jakiego to słowa Jeźdźcy użyli ostatniej nocy? - ...sznura zatrzymania?
- Jest to coś, co nazwano by sztuczką czy żartem, gdyby ujawniono sprawcę. Ale mogłoby mnie to zgubić, jeśliby taka była wola przeznaczenia. To czar, który miał zwolnić bieg konia i może go okulawić. Lecz nocne strachy to nie sprawka jednego człowieka, to chmura strzał wystrzelonych z niejednego łuku.
- Więc chcieliby się mnie pozbyć, prawda? Niedźwiedź, orzeł, dzik...
- Muszą przestrzegać umowy albo na zawsze zostać zaklęci w zwierzęta! Nie sądzę, by spróbowali cię znów zaatakować...
- Ponieważ wiedząc o tym, mógłbyś odpowiedzieć ciosem na cios?
- Ja? Najgorszy z nich? Chyba nie uważają tego za możliwe. - Nie wstydził się tych słów. - Lecz mogą nie znać w pełni moich możliwości. Czy teraz... czy możesz jechać?
- Sądzę, że powinnam...
- To nie potrwa dłużej niż jeden dzień. Zbliżamy się do celu podróży. Ale proszę cię, pamiętaj, że nadal mamy do czynienia z iluzjami, i nie podejmuj walki, póki nie musimy tego zrobić...
Mówił tak, jakbyśmy oboje i razem stali na wprost niebezpieczeństwa. Ja jednak czułam, że jestem sama, zupełnie sama. Nie było bowiem jednego Herrela, na którym mogłabym polegać, lecz dwóch, człowiek i bestia, i żadnemu z nich nie odważyłabym się zaufać. Ogarnęło mnie tak wielkie zmęczenie, że nie chciałam teraz o tym rozmawiać.
- Upadłam i uderzyłam się głową o kamień - powiedziałam, jakbym powtarzała dobrze wyuczoną lekcję. - Więc nie było bitwy?
- Nie było - zgodził się ze mną Herrel.
- A zatem w bitwie, która mi się przyśniła  pytałam Ogary z Alizonu
Ponownie znalazłam się w szarym, martwym lesie - i znów na mnie polowano! Lecz tym razem wszystko okazało się w pewien sposób znacznie gorsze niż przedtem. Opuściłam oczy szukając wzrokiem amuletu, który wtedy był moją jedyną bronią w morzu przerażenia. Teraz jednak nie ogrzał mojego ciała. Byłam naga i bezbronna. A mimo to nie rzuciłam się do ucieczki. Tak jak to już kiedyś powiedziałam, gdy strach atakuje nas zbyt często, przyzwyczajamy się do niego. Oparłam się plecami o martwe drzewo i czekałam.
Wiatr... Nie, nie wiatr, lecz pragnienie tak wielkie, iż parło jak wiatr, poruszyło liśćmi, tymi bladymi widmami swych żywych odpowiedników. Zmusiłam się, by stać i czekać.
Zobaczyłam cienie - nie ciemne, ale blade i szare. Przemykały dookoła, a ich niekształtne kontury przywodziły na myśl nieznane potwory. Ponieważ jednak wciąż stałam, a nie uciekałam, cienie zgromadziły się za drzewami, nie atakując, tylko grożąc z daleka.
Nagle usłyszałam przeraźliwe zawodzenie, od którego zaświdrowało mi w uszach. Cienie zachwiały się i zadrżały. Teraz w lesie zjawili się materialni prześladowcy. Chodzili jak ludzie i wzbudzili we mnie większe przerażenie, niż gdy poruszali się na czterech łapach.
Słowa utknęły mi w gardle. Gdybym tylko wykrzyczała na głos ich imiona! Odebrano mi tę możliwość, więc dusiłam się, choć pragnęłam wrzeszczeć.
wkrótce się skończy, mimo że jeszcze dwa dni dzielą nas od wyznaczonej godziny. Jakże piękny musi być kraj poza Skalną Strażnicą... - Na jej ustach zaigrał szczęśliwy uśmiech.
- Gillan, ty tak niewiele mówisz. Czy nadal boli cię głowa? - Kildas lekko zmieniła pozycję w siodle, żeby lepiej mi się przyjrzeć.
- Boli, i w nocy miałam złe sny.
Ku mojemu zaskoczeniu Kildas skinęła głową.
- Tak, Herrel był bardzo zaniepokojony, kiedy głośno krzyknęłaś. Próbował cię obudzić, ale gdy cię tylko dotknął, wydałaś się jeszcze bardziej zrozpaczona. Hyron kazał mu zostawić cię w spokoju. Później Herrel włożył ci coś do ręki i niebawem się uspokoiłaś.
- Dlaczego to tak bardzo rozgniewało Hyrona? - wtrąciła Solfmna. - Przecież sama widziałam, że to ci nie zaszkodziło, a raczej pomogło.
- Czy Hyron był rozgniewany?
- Tak... - zaczęła Solfmna, ale Kildas jej przerwała:
- Nie tyle rozgniewany, ile raczej zaniepokojony. Wszyscy bardzo się niepokoiliśmy, ponieważ wykrzykiwałaś takie dziwne, przerażające rzeczy, jakby dręczył cię koszmarny sen.
- Nic nie pamiętam - skłamałam. - Ze sztuki lekarskiej wiem, że to możliwe po uderzeniu w głowę. A ta okolica jest taka ponura, iż sama nasyła zmory.
To był mój pierwszy poważny błąd. Kildas spojrzała na mnie dziwnie.
- Tak, w tym kraju panuje zima, ale jest on podobny do High Hallacku. Nie rozumiem, dlaczego ludzie nazywają go Pustkowiem? Spójrz, jak słońce zdaje się obsypywać śnieg brylantowym proszkiem i zmienia lód w kryształ.
Słońce? Gdzie ona widziała słońce? Podróżowaliśmy pod ołowianym niebem. A lśniący niczym diamenty śnieg był oszronionymi zaspami. Zlodowaciałe gałęzie drzew przywodziły na myśl tylko śmierć. Iluzja... Zapragnęłam dla dodania sobie otuchy dzielić z nimi tę iluzję. Ale tym razem, mimo że bardzo się starałam, nie zobaczyłam posępnego pustkowia pod życzliwą mgiełką ułudy jak moje towarzyszki. Wszystko było szare i ponure, nagie gałęzie drzew wyciągały się ku nam jak wykoślawione, potworne łapy, a każdy cień mógł żyć własnym, życiem, czając się na nieostrożnego Podróżnika.
Zamknęłam oczy, przywołałam wolę, chcąc zobaczyć inny świat, lecz ponownie ujrzałam ten sam prawdziwy, odpychający pejzaż. Poza tym... Nie poczułam przypływu mocy, który przywykłam kojarzyć z wysiłkiem woli, lecz słabiutką falę, która szybko się cofnęła. Wraz z tym przykrym odkryciem zaczęłam tracić wiarę w siebie, co jeszcze bardziej mnie osłabiło. Nie poddam się. Muszę uważać na to, co mówię, i walczyć z obawami i lękami.
Zauważyłam, że przez cały czas towarzyszył nam na zmianę któryś z Jeźdźców - i zawsze był to jeden z mężów panien z High Hallacku. Zdałam sobie sprawę, że nie było wśród nich Herrela i że nie widziałam go, odkąd opuściliśmy obóz. Za to Halse dwukrotnie minął szereg kobiet. Raz, gdy niedźwiedziołak jechał wolniej i Solfmna mnie wyprzedziła, zapytałam go, może nierozważnie, ale uznałam to za całkiem naturalne:
- Panie, gdzie jest Herrel?
Uśmiechając się szyderczo, odpowiedział dwornie, lecz tak kpiącym tonem, jakby zadał mi niewidzialny cios:
- Jedzie w ariergardzie, pani. Czy mam mu przekazać, iż chcesz z nim porozmawiać? Na pewno jakieś ważne przesłanie...?
- Nie. Powiedz mu tylko, że wszystko jest w porządku... Czerwone oczy przyglądały mi się badawczo, próbując odczytać moje myśli. Czy ci czarownicy naprawdę potrafili zaglądać do ludzkich umysłów? Nie wierzyłam w to.
- Mądrze postępujesz nie odrywając go od jego obowiązków. Hyron uważa, iż powinien pełnić służbę z resztą Kompanii. Musimy bowiem zmobilizować wszystkie nasze zabezpieczenia...
Niewinne z pozoru słowa, ale wypowiedziane tonem, w którym kryła się groźbą.  Teraz Halse dodał ciszej:
- Nigdy nie przypuszczałem, że Herrel zdobędzie żonę.
Czy ci powiedział, że uważamy go za niezdarę i kalekę? Jednak los okazał się sprawiedliwy, gdyż sądzimy, że Herrel dobrze trafił... - zakończył uśmiercając się tak zjadliwie, iż odtąd mogłabym lękać się wszystkich Uśmiechów.
- Dziękuję ci, panie - odparłam, przywołując resztki dumy. - Czy ktokolwiek może powiedzieć, kim naprawdę jest inny człowiek lub kim może się stać? Jeżeli połączyłaś zaczarowany płaszcz, to nie powinieneś utyskiwać na własną moc. Jestem zadowolona, jeśli mój mąż podziela moje uczucia. - Było to kłamstwo, lecz zamierzałam trzymać się go kurczowo, mimo że Halse bez wątpienia był tego świadomy.
Metoda doboru małżonka w weselnej "dolinie polegała na tym, że znałyśmy tylko tego Jeźdźca, którego płaszcz wybrałyśmy. Znałyśmy? Na pewno nie było tak w moim przypadku. Moje towarzyszki chroniono iluzją, która miała ukryć przed nimi prawdy tak więc zaakcentowałyby wszystko, co by im pokazano. Co do mnie -omotały mną strach i podejrzenia. Może i ja także widziałam wszystko w krzywym zwierciadle? Ale przecieknie polubiłam Halse'a ani nie spodobał mi się sposób, w jaki spojrzał na mnie Hyron. Poza tym owej pamiętnej nocy Wyczułam niechęć i wrogość innych Jeźdźców.
A co z Herrelem? Tak, co z Herrelem? Przypomniałam sobie nasze pierwsze spotkanie, kiedy pojął mnie za żonę, zarzucając mi płaszcz na ramiona... Noc, kiedy obudziła mnie obca wola, ukazując mi go takim, jakim czasami się stawał. I ostatnia noc, gdy zobaczyłam, jak wyruszył do boju, i usłyszałam straszliwe odgłosy walki...
Przybyłam na nasze pierwsze spotkanie gotowa zaakceptować obcego mężczyznę, ale czy naprawdę tak było? Czy można zaakceptować kogoś, kogo się nie zna? Teraz, po pierwszej próbie, okazałam się równie bojaźliwa jak Mariamme, tylko lepiej umiałam to ukrywać. Czy Herrel był bestią, która w razie potrzeby przybierała ludzką postać, czy człowiekiem, który zamieniał się w zwierzę? To pytanie nie opuszczało mnie ani na chwilę, sprawiało, że wzdragałam się przed dotknięciem Jeźdźca, którego wybrałam na męża, że cieszyłam się, iż nie był nim naprawdę. Kildas, Solfmna i reszta dziewcząt nie miały takich wątpliwości. Byłam pewna, że w przeciwieństwie do mnie stały się prawdziwymi żonami. Lecz z kim współżyły - ze zwierzęciem, ptakiem - czy człowiekiem?
- Podwójny wzrok może bardzo utrudnić życie, pani. - Halse podjechał jeszcze bliżej i mówił prawie szeptem: - Nie ma tu dla ciebie miejsca.
- Jeśli nie, panie, to chyba za późno na takie odkrycie. Wydaje mi się też, że niezbyt mi ufacie...
- Możliwe - Halse wzruszył ramionami - że jesteśmy wobec ciebie niesprawiedliwi, pani. W każdym razie nic nie powiedziałaś swoim siostrom. Zapisujemy to na twoje dobro. I przekażę Herrelowi twoje posłanie...
Zawrócił konia i odjechał. Poczułam, że źle zrobiłam dając mu powód do rozmowy z Herrelem.
Ponagliłam swoją klacz i dogoniłam Kildas, poczuwszy nagle niechęć do samotnej jazdy.
- Hari mówi, że Halse ma ostry język - zauważyła moja towarzyszka. - Chociaż ma dość dworne maniery. Jest oburzony, że nie zdobył małżonki.
- Może jego płaszcz nie był zbyt atrakcyjny. Kildas roześmiała się i rzekła:
- Nie mów mu o tym! Halse wyobraża sobie, że jako pierwszy zostanie zauważony w każdym towarzystwie. To prawda, iż jest bardzo przystojny...
Przystojny? Dla mnie był niedźwiedziem, pozornie niezdarnym, ale niebezpiecznym drapieżnikiem.
- Ładna twarz to nie wszystko.
- Tak. I Halse niewiele mnie obchodzi. Zawsze uśmiecha się i wygląda na zadowolonego, ale myślę, że wcale taki nie jest. Gillan, nie wiem, co Herrel ci powiedział, lecz nie rozmawiaj... otwarcie... zbyt otwarcie... z Halse'em. Hari zwierzył mi się, że Halse'a i Herrela dzieli stary spór, który jeszcze się zaostrzył od czasu ślubów. Albowiem Herrelowi przypadło to, co Halse uważał, iż jemu się należało...
- Ja? - Roześmiałam się, zaskoczona jej słowami, które były tak dalekie od prawdy.
- Może nie ty, ale jakakolwiek żona. Przed naszym przybyciem dużo mówił o szczęściu, jakie mu dopisze, a ponieważ srodze się zawiódł, jątrzy go to jak zadzior w tunice. Inni Jeźdźcy nie zapomnieli o jego przechwałkach i przypominają mu je od czasu do czasu. To dziwne - spojrzała na mnie - przedtem myślałam, że wszyscy Jeźdźcy są tacy sami, zgrupowani w Kompanii, która myśli i działa jak jeden mąż. Tymczasem okazało się, że wcale nie różnią się od innych ludzi i każdy ma własne myśli, wady, marzenia i obawy.
- Czy to Hari cię tego nauczył?
Kildas uśmiechnęła się błogo, a jej uśmiech był tak odmienny od tego, który wykrzywił usta Halse'a, jak niebo i ziemia.
- Hari nauczył mnie wielu rzeczy... - Znów pogrążyła się w marzeniach, których nie mogłam z nią dzielić.
Tak minął ten długi dzień i wcale nie zobaczyłam Herre-la - chociaż nie wiedziałam, czy stało się tak z jego woli czy z cudzej. Wreszcie dotarliśmy do długiej, wąskiej doliny. Wejście do niej było zamaskowane tak gęstą zasłoną drzew i krzewów, że wydało mi się, iż nie ma do niej dostępu, lecz nasz przewodnik poprowadził nas krętą ścieżką, którą pojechaliśmy gęsiego. Ściana roślinności ustąpiła miejsca otwartej przestrzeni otoczonej stromymi skalnymi ścianami. Pod jedną z nich lodowa koronka kryła niewielki strumyk. Przełęcz przed nami otwierała się wąską szczeliną do połowy zasypaną odłamkami skał.
Czekały tam rozbite namioty; Jeźdźcy z przedniej straży dobrze wykorzystali czas. Zmierzchało się szybko, ale wesoło mrugały do nas zielone lampy i paliło się ognisko. W owej chwili wszystko wydało mi się tak przytulne i bezpieczne jak wielka sala w zaprzyjaźnionym zamku - chociaż dość prymitywne.
Lecz gdy miałyśmy zsiąść z koni, pomógł mi w tym mężczyzna z wilkiem na hełmie.
- A Herrel? - zapytałam.
- Tylna straż jeszcze nie nadjechała, pani - odparł gładko.
Prawdę mówiąc, nie mogłabym przysiąc, iż kamień spadłby mi z serca na widok twarzy ocienionej szłomem ze srebrną figurką górskiego kota.
I znów, jak zawsze, gdy zsiadłam z konia, poczułam ogromne zmęczenie. Sztywnym krokiem podeszłam do ogniska, żeby się ogrzać. Samotność odgrodziła mnie od moich towarzyszek murem wiedzy. Nie mogłam dłużej bronić się przed świadomością, że nie ma odwrotu. Poprzez dokonany niebacznie i lekkomyślnie wybór już dawno spaliłam za sobą mosty między przeszłością i teraźniejszością... i przyszłością, o której wzdragałam się myśleć.
Noc... sen... aleja nie odważę się zasnąć! Przecież w nocy mogły mi się przyśnić sny - niejasne, radosne, które Kildas i inne dziewczęta śniły za dnia - lecz ciemne, straszne, pochodzące z drugiej strony tej samej tarczy.
- Gillan?
Sztywno odwróciłam głowę. Herrel zbliżał się do rzędu palików, do których przywiązano konie. Tak bardzo dokuczała mi samotność, że zobaczyłam w nim człowieka, dla którego mogłam coś znaczyć. Wyciągnęłam do niego ręce ze słowami:
- Herrelu!



Czary Jeźdźców


- Czy z tobą wszystko w porządku?
- Po całodziennej jeździe na pewno nie czuję się tak, jakbym spędziła ten dzień w alkowie - odparłam. Bałam się. Impuls, który kazał mi powitać Herrela, był wyłomem w moich umocnieniach, narażał mnie na niebezpieczeństwo.
- Nie powieziemy cię dalej, Gillan. I nie otaczaj się fortyfikacjami. Obiecuję ci, że uległość bardziej ci się opłaci. - Wziął mnie za rękę i trzymał tak mocno, iż nie zdołałabym się uwolnić bez walki.
I jego dotknięcie stworzyło iluzję. Nie staliśmy w ciemnym wąwozie o stromych ścianach, lecz w wiośnianym zakątku. Tak, zapadła już noc, ale była to noc wiosenna. Małe blade kwiatki rozsiewały słodkie, upojne zapachy, zdobiąc kobierzec z murawy, miękki jak poduszka pod naszymi nogami. Fale zielonego i złotego światła płynęły z lamp, kreśląc na tle mroku kontury namiotów. Przed namiotami stał niski stół uginający się od talerzy i kielichów. Biesiadnicy zasiedli na matach. Bezżenni Jeźdźcy odeszli. Pozostało tylko dwanaście i jedna dziewczyna z Krainy Dolin i ci, których wybrałyśmy.
Herrel pociągnął mnie w stronę stołu. Poszłam bez oporu, tak otumaniona w owej chwili jak reszta dziewcząt. Z ulgą odsunęłam od siebie rzeczywistość i zanurzyłam się w iluzji, jak nagrzane letnim słońcem ciało w chłodnych wodach jeziora.
Zgodnie z wymogami dworskiej etykiety jadłam z Herrelem z jednego talerza. Nie miałam pojęcia, co spożywaliśmy, wiedziałam tylko, że jeszcze nigdy w życiu nie skosztowałam potraw o tak subtelnych smakach, tak mamiących zmysły, tak zaspokajających głód. Przed nami stał kielich napełniony nieznanym trunkiem. Nie było to bursztynowe wino, które Herrel przyniósł mi w weselnej dolinie, ale ciemnoczerwone. Bił od niego zapach pierwszych jesiennych owoców, przesyconych letnim słońcem.
- Piję za ciebie, pani. - Herrel podniósł kielich. Coś poruszyło się w moim umyśle, spokojna powierzchnia iluzji zafalowała jak woda w sadzawce. Czy Herrel wypił łyk, czy też tylko mi się tak wydało? Wyciągnął do mnie kielich. Pochyliwszy głowę, zwilżyłam wargi.
- Czy to koniec podróży, panie? - zapytałam odstawiając kielich z winem, którego ledwo skosztowałam.
- Pod pewnym względem. Ale zarazem jest to początek. Dlatego świętujemy tej nocy. Tak, to początek... - Herrel spojrzał raczej na blat stołu niż na mnie.
Tylko my dwoje byliśmy trzeźwi wśród biesiadników. Wokół siebie słyszeliśmy ciche śmiechy, czułe szepty, miłosne przekomarzania. Lecz my nie uczestniczyliśmy w tej części iluzji.
- Czy przed nami znajduje się brama, którą musicie wziąć szturmem?
- Wziąć szturmem? Nie, nie możemy siłą otworzyć sobie drogi. Albo otworzą ją nam dobrowolnie, albo pozostanie zamknięta. A jeśli pozostanie zamknięta, to... - Urwał i milczał tak długo, że odważyłam się zapytać:
- To co wtedy?
- No cóż, wtedy znów wyruszymy na wędrówkę...
- Wedle Wielkiego Paktu nie możecie wrócić na Pustkowie...
- Ten kraj jest bardzo duży, znacznie większy, niż sądzą mieszkańcy High Hallacku. Są inne tereny, na których możemy zamieszkać.
- Ale macie nadzieję, że tak nie będzie...
Teraz Herrel odwrócił się do mnie i to, co wyczytałam z jego twarzy, zamknęło mi usta. Gdy wreszcie odpowiedział, mówił beznamiętnie, jakby czytał z książki:
- Mamy nadzieję, że czas wygnania się skończył.
- Kiedy i jak się dowiecie?
- Kiedy? Jutro. A jak? Tego nie mogę ci powiedzieć. Wszakże jego "nie mogę" zabrzmiało jak "nie chcę".
- A jeśli przejdziemy przez tę bramę, to co znajdziemy po drugiej stronie? - pytałam dalej.
Herrel odetchnął głęboko. Zawsze miał twarz młodzieńca i oczy starca, ale kiedy na mnie spojrzał, jego oczy również były młode. A co do bestii... Czy kiedykolwiek naprawdę ją widziałam?
- Jak mogę ci o tym opowiedzieć? Niepodobna wyrazić tego słowami, które oboje znamy. Życie tam jest zupełnie inne niż tutaj; to odmienny świat!
- A jak dawno... jak dawno stamtąd przybyliście? Jego oczy znów pociemniały zmęczone tym, na co musiały patrzeć latami.
- Jak dawno stamtąd przybyłem? Ja, my, liczymy czas tylko wtedy, gdy mamy do czynienia z mieszkańcami tego świata. Nie wiem. Kiedy przeszliśmy przez bramę, wyświadczono nam jedną łaskę: wiedzieliśmy, iż nasze wspomnienia zbledną i częściowo się zatrą, i że będziemy tylko śnili o ojczyźnie, a i to nieczęsto...
Sny! Zadrżałam. Stół, uczta, światła, wszystko zamigotało i zdematerializowało się. Nie chciałam sennych wspomnień. Podniosłam kielich do ust. Było mi zimno... bardzo zimno... Może wino mnie rozgrzeje? Ale gdy poczułam je na języku, nie przełknęłam od razu, gdyż znów coś mnie ostrzegło.
Inne pary wstawały po kolei i obejmując się ramionami, szły do namiotów. Zrozumiałam, że to, czego podświadomie się obawiałam, miało' wkrótce nastąpić.
- Czy pójdziemy, najdroższa? - Głos Herrela zmienił się, powiedział to miękko, inaczej niż wtedy, gdy opowiadał mi o bramie do swej ojczyzny.
Nie! - wrzasnął mój umysł. Lecz moje ciało uległo naciskowi ramienia, którym Jeździec objął mnie w pasie. Dla postronnego obserwatora wyglądaliśmy jak jeszcze jedna zakochana para.
- Wypij toast - Herrel spojrzał na kielich, który nadal trzymałam - za nasze szczęście, Gillan, wypij za nasze szczęście!
Nie była to prośba kochanka, lecz rozkaz. I jego wzrok zmusił mnie do posłuszeństwa. Wypiłam. Wszystko zafalowało mi przed oczami, obraz nabrał wyrazistości - czy naprawdę była to iluzja? Poszłam za nim, straciwszy na chwilę orientację, wiedząc tylko, iż muszę go słuchać.
Usta... czułe, powściągliwe, potem trawione pożądaniem, którym odpowiedziałam z równym żarem. A później ręce...
Ocucił mnie protest ostry jak pchnięcie miecza. Nie! Nie! To nie dla mnie! To koniec Gillan takiej, jaką dotąd była, to coś w rodzaju śmierci. I przeciw tej śmierci zbuntowała się we mnie cała wola i to, co nazywałam "mocą". Skuliłam się na przeciwległym końcu łoża, zakrzywiwszy ręce jak szpony. Zobaczyłam bladą twarz Herrela, przeoraną w poprzek krwawiącymi bruzdami.
Gładka skóra Herrela - czy była porośnięta futrem, a z ust wystawały kły drapieżnika? Człowiek czy bestia? Krzyknęłam i zasłoniłam oczy ręką.
- Czarownica...
Usłyszałam, że Jeździec odsunął się ode mnie. To słowo, które mi rzucił...
- Więc to tak, więc jesteś... czarownicą - dodał. - Gillan!
Opuściłam rękę i popatrzyłam na niego. Nie poruszył się. Tylko jego twarz, prawdziwie ludzka twarz stężała jak wtedy, gdy po bitwie stawił czoło swoim braciom.
- Nie wiedziałem... - przemówił, nie do mnie, ale jakby szukał poparcia czy otuchy u kogoś potężniejszego od siebie. - Nie wiedziałem.
Poruszył się i cofnęłam się instynktownie.
- Nie bój się. Nie tknę cię ani tej nocy, ani żadnej innej! - powiedział z goryczą. - Tak, istotnie Los mnie prześladuje. Inny, Halse, wziąłby cię siłą, dla twego dobra i dla dobra Kompanii. Lecz ja tak nie potrafię.
A więc dobrze, Gillan... dokonałaś wyboru... i poniesiesz tego konsekwencje.
Chyba uważał, iż wiem, o co mu chodziło, ale jego słowa wydały mi się zagadkami nie do rozwiązania. Teraz wyciągnął z pochwy miecz, który przedtem odłożył na bok, i umieścił nagi brzeszczot na środku łoża. Zrobiwszy to, roześmiał się niewesoło i rzekł:
- To miejscowy zwyczaj, pani. Zastosuję się do niego tej nocy, możesz odpocząć bez obawy. Bez obawy, iż go naruszę. Może później przekonasz się, że twój wybór nie był najmądrzejszy.
Wyciągnął się obok miecza i zamknął oczy. Dlaczego? Dlaczego? Tak wiele pytań cisnęło mi się na usta, jednak twarz Herrela stała się obca i daleka. Wydało mi się, że chociaż leży w zasięgu ręki, dzieli nas wiele mil dzikiego pustkowia. Nie ośmieliłam się przerwać milczenia.
Myślałam, że nie będę mogła zasnąć, ale gdy położyłam się z drugiej strony obnażonego miecza, natychmiast pogrążyłam się w mroku. Nic nie czułam i nic nie śniłam.
Ocknęłam się w jednej chwili. Słyszałam, że z taką czujnością sypiają żołnierze na wojnie. Dookoła siebie wyczułam -jak mogłabym to nazwać -jakieś ożywienie?
Nasłuchiwałam, lecz wokół panowała głęboka cisza. A przecież ta cisza wydała mi się żywa. Herrel? Wyciągnęłam rękę... ale nie dotknęłam zimnej stali...
- Herrelu? - Wyszeptałam jego imię czy tylko wymówiłam je w myśli?
Otworzyłam oczy. Panował szary mrok. Może świtało? Byłam sama w namiocie. Nagle wezbrało we mnie pragnienie, przymus wyjścia na zewnątrz, na otwartą przestrzeń... Podobne uczucie wygnało mnie z sypialni w górskiej strażnicy, kiedy zostałam zdemaskowana przez pana Imgry'ego, tylko wtedy nie było tak silne jak teraz. Wzywano mnie - tak, wzywano! Ale kto i dokąd?
Szybko doprowadziłam ubranie do porządku, a potem wysunęłam się z namiotu. Czar prysł - zobaczyłam zimne skalne ściany i dogasające ognisko... Nie zauważyłam żadnego ruchu, tylko od czasu do czasu jakiś uwiązany do palika wierzchowiec grzebnął kopytem. Wydało mi się, że czuwam samotnie, podczas gdy wszyscy inni jeszcze śpią. Odczułam potrzebę przekonania się, że nie jestem sama.
Kierowana tym pragnieniem podeszłam do drugiego namiotu. Leżała tam uśpiona Kildas, przykryta płaszczem. Zajrzałam do innych namiotów - Jeźdźcy Zwierzołacy odeszli! Wróciwszy do Kildas, próbowałam ją obudzić, lecz bez powodzenia. Niewiele lepiej poszło mi z innymi dziewczętami.
Dziwny niepokój nie pozwolił mi usiedzieć w miejscu. Dorzuciłam drew do ognia. Mrowie przechodziło mi po skórze; pożerało mnie rosnące podniecenie, którego nie rozumiałam, nie mogłam zrozumieć. Gdzieś coś się działo i przyciągało mnie jak magnes...
Przyciągało! To była właściwa odpowiedź na dręczące mnie pytanie. Nie mogę posłużyć się umysłem... Muszę go wyłączyć, tak jak zrobiłam to wtedy, gdy chciałam zachować iluzję... Odwołać się do podwójnego wzroku. Niech zawładnie mną ta siła, jeśli choć trochę zmniejszy to wewnętrzną mękę.
Niezdarnie usiłowałam wprowadzić ten zamiar w czyn. Zamknęłam oczy, starając się wyprzeć ze świadomości to, co wiedziałam i czułam, i ulec tajemniczemu przyciąganiu. Zachwiałam się jak pod naporem wiatru, a potem odwróciłam w stronę wypełnionego rumoszem końca wąwozu. Tam, gdzieś tam...!
Niebezpieczeństwo! Zapomniałam, że mogło mi grozić niebezpieczeństwo. Zapomniałam o wszystkim poza owym przyciąganiem. Gramoliłam się na czworakach przez skalne rumowisko, a moje długie suknie przeszkadzały mi w ruchu. Zirytowałam się, ale tylko na chwilę. Dalej i do góry, dalej i do góry!
Nie znana mi moc pulsowała jak krew, przypominała rozchodzący się w powietrzu warkot bębna, choć nie tak głośny jak prawdziwy odgłos werbli; niewidzialne fale przyboju, które stały się częścią mojego ciała, kiedy mozolnie pięłam się ścieżką do bramy Skalnej Strażnicy.
Teraz usłyszałam dźwięk i mrowienie na skórze zsynchronizowało się z tym dźwiękiem. Ale poczułam też rosnące w sobie niezadowolenie; powinnam wiedzieć... powinnam! A jednak nie wiedziałam. Znalazłam się przed zamkniętymi drzwiami i mogłam walić w nie pięściami i pokaleczyć dłonie do krwi, lecz nie zdołałabym przejść, gdyż nie wiedziałam, jak otworzyć bramę.
Dotarłam na wierzchołek jednego z rumowisk i spojrzałam w dół. Znalazłam Jeźdźców!
Stali w trzech szeregach, zwróceni w stronę końca wąwozu. I naprawdę był to koniec tej wąskiej doliny:
gładka skalna ściana, bez najmniejszej rysy czy szczeliny, niemożliwa do pokonania. Jeźdźcy mieli obnażone głowy, gdyż hełmy i broń pozostawili za sobą, tuż pod moją grzędą. Stali z pustymi rękami, zwróceni do nagiej skały.
Wołali, lecz nie na głos, a z głębi duszy. To nieme wołanie raniło mi serce. Zasłoniłam uszy rękami, żeby go nie słyszeć. Był to czczy gest w obliczu docierającego z dołu milczącego krzyku. Tęsknota, smutek, samotność - i mała iskierka nadziei. Jeźdźcy uderzali uczuciami w kamienny mur jak oblegający taranami w zamkową bramę.
Któryś z nich wyszedł przed pierwszy szereg. Myślę, że to był Hyron, chociaż nie zobaczyłam jego twarzy. Zbliżył się do skalnej ściany, oparł o nią rozwarte dłonie i stał tak, podczas gdy jego towarzysze prosili w milczeniu o wstęp. Później odszedł na bok i następny Jeździec zajął jego miejsce, potem jeszcze jeden, każdy po kolei. Czas płynął i nie bardziej niż Jeźdźcy zdawałam sobie sprawę z jego przemijania. Wszyscy z pierwszego szeregu dotknęli już skały, potem z drugiego, a teraz z trzeciego, ostatniego. Prowadził ich Halse. Podszedł do bariery z pewną siebie miną, jakby musiała się przed nim otworzyć.
Coraz to kolejny - a teraz ostatni, Herrel - stawał przy niewidocznej bramie. Przypomniałam sobie jego twarz, taką, jaką ujrzałam ostatniej nocy, otwartą, trawioną smutkiem i tęsknotą. Jeźdźcy nie żądali, ale błagali, poniżając się wbrew swej naturze.
Odpowiedź... Czy teraz czekali na odpowiedź? Herrel wrócił na swoje miejsce w ostatnim szeregu. Niema prośba wciąż pulsowała. Mogłabym prawie uwierzyć, że pomylili bramy. Ta skała musiała trwać niewzruszona od początku świata. A może szaleństwo zrodzone z wędrówek po Wielkim Pustkowiu opętało ich umysły i teraz oczekiwali, że góry rozewrą się przed nimi... Czy naprawdę za skałą była jakaś zaginiona kraina?
Przyzwyczaiłam się już do pulsowania mocy w moim ciele. I dopiero teraz zdałam sobie sprawę, że poznawszy zamiary Jeźdźców, z samej tylko ostrożności powinnam wrócić do obozu. Ale kiedy spróbowałam zejść z mojego punktu obserwacyjnego, stwierdziłam, że nie mogę. Byłam jak przykuta do skały, na której półleżałam. Wyrwał mi się okrzyk przerażenia.
Dowiedzą się! Znajdą mnie tutaj! Lecz żaden z Jeźdźców nie odwrócił głowy i nie oderwał oczu od ukrytej w skale bramy. Szamotałam się, przywołałam całą wolę, ale nie zdołałam rozerwać niewidzialnych więzów. Jeźdźcy Zwie-rzołacy raz po raz przyzywali moc, którą pragnęli przekonać, a ja leżałam tutaj bezsilnie.
Wszystko zdawało się trwać bez końca. Wreszcie ze strachu przed pułapką, w którą wpadłam, przestałam obserwować otoczenie. Wola... nie będę leżała tutaj bezsilnie! Mogę się poruszyć... Rozcapierzyłam palce na kamieniu tkwiącym tuż przed moimi oczami. Mogłam nimi poruszyć! Zawęziłam mój świat do palców i skupiłam na nich wolę...
Poruszcie się, palce! Ciało i kości wygięły się łukiem, swobodne! Zacisnęłam rękę w pięść, żeby odepchnąć najbliższy głaz. Ramię... drugie ramię...!
Uderzaj! Uderzaj! Otwórz bramę! Nie! Uparcie koncentrowałam myśli i wolę... na sobie! Ramię... unieś się...
Poczułam słony smak potu spływającego mi po twarzy, do warg i na brodę. Ramię - unieś się!
Posłuchało mnie! Powoli, tak bardzo powoli, i z bólem. Oparłam rękę o skałę, uniosłam trochę, podpierając ją drugim ramieniem. Lecz reszta mojego ciała była bezwładnym brzemieniem. Stopa... kolano...
Uderzaj! Uderzaj! Otwórz bramę! To najważniejsze - bramę...!
- Nie! - Może z wściekłości i rozpaczy wykrzyczałam to słowo w stronę stojących na dole błagalników. Ich brama nic dla mnie nie znaczyła. Zniknęli z mojego życia. Jedynie i naprawdę potrzebowałam tylko - poruszyć stopą, zgiąć kolano, wyrwać się z niewidzialnej sieci.
Leżałam na plecach, wsparta o ścianę wąwozu, z trudem wciągając powietrze do płuc. Zdołałam jednak przesunąć się w inne miejsce. Teraz muszę wstać! Muszę wstać! W nowej pozycji już nie widziałam Jeźdźców, tylko skałę, przed którą stali. Trwała niewzruszona. I na pewno taką pozostanie. Przegrali. Dlaczego nie chcieli się z tym pogodzić?
Nie, nie myśleć o nich! Inaczej stracę tę odrobinę odzyskanej swobody, gdyż znów z trudem odwróciłam głowę. Nie istniało nic poza zagłębieniem z ziemi i kamieni, w którym tkwiło moje nieposłuszne ciało, stopy, nogi, ramiona, ręce... Niech ożyją!
Wstałam sztywno, niepewnie, obawiając się, że każdy krok grozi mi upadkiem ze skalnej grzędy. Jeszcze raz spojrzałam w dół na Jeźdźców. Już nie docierało do mnie ich nieme błaganie. Wciąż jednak stali przed nagą skałą. Zrozumiałam, że czekali na odpowiedź.
Odwróciłam się ostrożnie. Przestało mnie obchodzić, jaką otrzymają odpowiedź. Teraz mój świat ograniczał się wyłącznie do Gillan i jej spraw. Byłam zamknięta w twardniejącej szybko skorupie, w której mogłam polegać tylko na sobie. Kiedy o tym pomyślałam, oczami wyobraźni ujrzałam Herrela kładącego na łożu obnażony miecz - rozcinał w ten sposób wszystkie związki między nami.
Gdy zdołałam odpełznąć od skały, na której leżałam obserwując Jeźdźców, odzyskałam w części swobodę ruchów. Nie musiałam już tak wytężać woli, żeby zmusić do posłuszeństwa każdy członek mego ciała.
Promienie słońca odnalazły drogę do wąskiej doliny. Grzały mi twarz i pokaleczone, posiniaczone ręce. Kiedy całkowicie odwróciłam się plecami do rumowiska, które zasłaniało Jeźdźców przed moim wzrokiem, poruszałam się już normalnie, ale byłam tak zmęczona jak po tamtej we śnie ucieczce w widmowym lesie. Czułam teraz inną potrzebę, potrzebę dotarcia do obozu.
Zdążyłam zrobić tylko kilka kroków, gdy do mojej samotni wtargnął świat zewnętrzny. W opactwie Norstead słyszałam melodyjny dźwięk gongu wzywający na modlitwy w kaplicy. Lecz ta nuta była bardziej dźwięczną niż głos jakiegokolwiek dzwonu, głębsza i pełniejsza. Zdawała się wydobywać z otaczających mnie skał, z nieba w górze i z nierównego terenu pod nogami. A wraz z nią wszystko, co było nieruchome, poruszyło się, zadrżało i zatrzęsło. Głazy przewróciły się i runęły w dół. Cofnęłam się gwałtownie pod ścianę wąwozu.
Echo, które odbiło się od łańcucha wzgórz, choć stawało się coraz słabsze, wciąż wydawało się głośniejsze i bardziej władcze od dźwięku, który je wywołał. Nie mogło z nim się równać granie trąby wojennej, głos świątynnego gongu ani żaden dźwięk, który kiedykolwiek słyszałam.
A więc zdołali otworzyć swoje dawno zamknięte drzwi. Droga do ich ojczyzny stała przed nimi otworem. Ich... ich! Nie mojej...
Usłyszałam znów grzechot kamieni i rozejrzałam się dokoła. Przypatrywał mi się niechętnie wielki odyniec, ponad jego barkiem zauważyłam wąski wilczy pysk, usłyszałam trzepot orlich skrzydeł. To ścigające mnie bestie - albo Zwierzołacy. Wizja z martwego lasu przemieniła się w jawę. Tym razem nie zdołam uciec.
- Gillan!
Obraz zafalował. Zobaczyłam ludzi, a nie bestie. Herrel przepchnął się na czoło drużyny Jeźdźców.
- Zabić!
Czy usłyszałam to słowo w wilczym wyciu, w skwirze orła czy w rżeniu dzikiego ogiera? Usłyszałam czy wyczytałam w ich oczach?
- Nie możecie jej zabić... - To powiedział Herrel. - Jest z nami spokrewniona...
Jeźdźcy przenieśli spojrzenia na mnie, potem na niego i z powrotem na mnie.
- Czy nie rozumiecie, na kogo trafiliśmy przez przypadek? Ona pochodzi z Rodu Czarownic!
Hyron wyszedł przed grupę i przyglądał mi się mrużąc oczy. Zauważył moje wymięte ubranie i rany na rękach.
- Po co tu przyszłaś? - zapytał spokojnie, zbyt spokojnie.
- Obudziłam się... mnie... wołano... -Właśnie to słowo wybrałam na określenie niepokoju, który aż tu mnie zaprowadził.
- A nie mówiłem? - wtrącił Herrel. - Wszyscy z naszej krwi odpowiedzieliby, kiedy my...
- Milczeć! - Ten rozkaz był jak policzek. Herrel zesztywniał, a jego oczy zabłysły gniewem. Posłuchał i zamilkł. - I gdzie poszłaś? - pytał dalej Hyron.
- Tam, do góry. - W owej chwili nie mogłabym podnieść ręki. Wskazałam więc wzrokiem wzniesienie, z którego obserwowałam ich nieme wołanie.
- A jednak nie spadłaś - powiedział powoli dowódca Jeźdźców - lecz zeszłaś z powrotem na dół...
- Zabić!
Halse? Czy ktoś inny? Ale Hyron pokręcił głową i rzekł:
- To nie zdobycz dla nas, bracia. Podobne przyciąga podobne. - Podniósł rękę i nakreślił w powietrzu jakiś symbol. Był zielony, jak narysowany w najlżejszej mgiełce, potem stał się niebieski, poszarzał i zgasł. - Niech tak będzie. - Hyron wypowiedział te słowa takim tonem, jakby ogłaszał jakiś wyrok. - Teraz wiemy...
Nie zbliżył się do mnie; zrobił to Herrel. Ujął moją rękę i poszłam za nim bez oporu. Szliśmy powoli i żaden z Jeźdźców nie ruszył za nami. Pozwolili nam się oddalić.
- Czy wasza brama jest otwarta?
- Tak. Nie czas teraz na rozmowy. Będziemy mieli na to wiele godzin...
Po chwili Herrel przerwał milczenie.
- Chciałbym... - Nie dokończył. Unikał mojego wzroku, patrząc wyłącznie przed siebie, wybierając najłatwiejszą dla mnie drogę.
- Co chciałbyś? - zapytałam, chociaż naprawdę niewiele mnie to obchodziło. Byłam tak zmęczona, iż pragnęłam tylko jednego: wśliznąć się w jakieś ciemne miejsce i zasnąć.
- Żeby było w tobie mniej... lub więcej...
Mniej lub więcej czego, zastanowiłam się jak przez mgłę, jednak Herrel nie wyjaśnił, o co mu chodziło.
Wróciliśmy do obozu. Ognisko zgasło. Nie zauważyłam też żadnych śladów życia; pozostałe żony Jeźdźców musiały nadal spać w namiotach. Dlaczego nie byłam zdolna dzielić z nimi tego snu? Odkąd przeszłyśmy przez Sokoli Jar, nie dzieliłam z nimi nic... nic...
Herrel zaprowadził mnie z powrotem na łoże, gdzie przedtem leżał między nami obnażony miecz. Położyłam się i zamknęłam oczy. Myślę, że zasnęłam albo zemdlałam z wyczerpania.
Gdybym umiała dobrze władać wrodzoną mocą... Posługiwałam się nią tak niezdarnie jak dziecko bawiące się bronią, która może je ocalić lub zranić... Na pewno ostrzegłby mnie dodatkowy zmysł, może obroniłabym się przed nowym nocnym atakiem. Lecz Hyron, poddawszy mnie próbie, zorientował się, kim byłam; urodzoną czarownicą, ale niewykształconą. Dlatego nie zdołałam przeciwstawić się temu, co mógł wezwać i skierować przeciwko mnie.
Odrzuciłam jedyną tarczę, którą Herrel mógł mnie przed nimi osłonić. Ale miałam się o tym dowiedzieć znacznie później.
Hyron działał szybko i poparła go niemal cała Kompania - poza jednym Jeźdźcem. Posłużyli się iluzjami - lecz iluzje mogą być proste albo bardzo skomplikowane. A po otwarciu bramy Jeźdźcy mogli do woli czerpać energię ze źródeł, do których długo nie mieli dostępu.
Obudziłam się, kiedy Herrel ukląkł obok mnie z kielichem w dłoni i zatroskaną miną. Poprosił czule, żebym się napiła. Był to ten sam ożywczy płyn, który przedtem przywrócił mi siły. Pamiętałam jego smak i ostry zapach. Wyciągnęłam rękę. Była taka ciężka, z takim trudem ją podniosłam.
Policzek Herrela ze śladami moich paznokci... Dlaczego tak źle potraktowałam kogoś, kto...? Herrelu...
Ale na tym policzku nie było zadrapań! Herrel? Kot? Czy obserwowały mnie zielone kocie oczy? Kot... czy niedźwiedź? Powieki ciążyły mi tak bardzo, że musiałam je przymknąć.
Lecz chociaż mc nie widziałam, pozostał mi słuch: strzępy mojej mocy utrzymały ten wąski kanał łączący mnie ze światem zewnętrznym. W namiocie usłyszałam jakiś ruch wokół siebie. Potem ktoś wziął mnie na ręce i niósł...
Byłam daleko, bardzo daleko od tego, co donosiły mi moje uszy.
- ...obawiać się go...
- Jego? - Drwiący śmiech. - Spójrzcie na niego, bracia, czy może podnieść rękę? Czy chociaż wie, co chcemy teraz zrobić?
- Tak, jutro rano ruszy z nami w drogę. Będzie rad. Na pewno.
Ich głosy i słowa przypominały mi tamto pulsowanie niemego wołania w górskiej dolinie. Tym razem jednak ich wola utworzyła ogromną, duszącą chmurę, chmurę, która spychała mnie w ciemność - z którą nie mogłam walczyć.



Ogary z Alizonu


Ponownie znalazłam się w szarym, martwym lesie - i znów na mnie polowano! Lecz tym razem wszystko okazało się w pewien sposób znacznie gorsze niż przedtem. Opuściłam oczy szukając wzrokiem amuletu, który wtedy był moją jedyną bronią w morzu przerażenia. Teraz jednak nie ogrzał mojego ciała. Byłam naga i bezbronna. A mimo to nie rzuciłam się do ucieczki. Tak jak to już kiedyś powiedziałam, gdy strach atakuje nas zbyt często, przyzwyczajamy się do niego. Oparłam się plecami o martwe drzewo i czekałam.
Wiatr... Nie, nie wiatr, lecz pragnienie tak wielkie, iż parło jak wiatr, poruszyło liśćmi, tymi bladymi widmami swych żywych odpowiedników. Zmusiłam się, by stać i czekać.
Zobaczyłam cienie - nie ciemne, ale blade i szare. Przemykały dookoła, a ich niekształtne kontury przywodziły na myśl nieznane potwory. Ponieważ jednak wciąż stałam, a nie uciekałam, cienie zgromadziły się za drzewami, nie atakując, tylko grożąc z daleka.
Nagle usłyszałam przeraźliwe zawodzenie, od którego zaświdrowało mi w uszach. Cienie zachwiały się i zadrżały. Teraz w lesie zjawili się materialni prześladowcy. Chodzili jak ludzie i wzbudzili we mnie większe przerażenie, niż gdy poruszali się na czterech łapach.
Słowa utknęły mi w gardle. Gdybym tylko wykrzyczała na głos ich imiona! Odebrano mi tę możliwość, więc dusiłam się, choć pragnęłam wrzeszczeć.
Z tyłu za człekokształtnymi bestiami zgromadziły się znów blade cienie. Ich kontury rozpływały się, ponownie formowały i znowu topniały. Wiedziałam o nich tylko tyle, że są przerażającymi stworami, wrogimi ludziom takim jak ja. Teraz stado bestii rozstąpiło się, dając przejście przywódcy. Zobaczyłam podłużną końską głowę, a w oczach dziki błysk nie ujarzmionego ogiera. W ludzkich rękach trzymał broń: okuty srebrem szarobiały łuk o połyskującej zielenią cięciwie.
Bestia w niedźwiedziej masce wyciągnęła strzałę. Ta również była zielona, jakby wykuta ze światła.
- Na Trupią Kość, na Moc Srebra i Siłę Naszego Pragnienia... - Nie usłyszałam reszty słów zaklęcia, lecz jego brzmienie przeszyło mi bólem czaszkę niczym sztylet... - Wypuszczamy jedną z trzech, żeby nigdy nie zostały na powrót złączone!
Nałożono świetlistą strzałę na cięciwę z zielonego blasku. W ostatniej chwili zapragnęłam poszukać bezpieczeństwa w ucieczce, ale i tak byłoby to daremne, gdyż połączona wola prześladowców więziła mnie tak, jakbym była przywiązana do drzewa, pod którym stałam. I cięciwa zabrzęczała, a może raczej wyczułam, niż usłyszałam ten cichy dźwięk.
Zimno... Nagle przeniknął mnie siarczysty mróz, który wydał mi się gorszy od najstraszniejszego bólu, jaki kiedykolwiek poczułam. Nadal opierałam się o drzewo - ale czy tak było naprawdę? Zdałam sobie sprawę, że widzę wszystko podwójnie. Popatrzyłam na scenę, która się przede mną rozgrywała, jakbym nie brała w niej udziału. Jedna z nas stała, a druga leżała na ziemi. Później ta, która nie upadła, poszła w stronę człekokształtnych bestii. Bestie otoczyły ją i zniknęły wśród drzew. Zaś Gillan spoczywająca na szarym gruncie nie poruszyła się - i to ja nią byłam - i blade cienie zbliżały się do mnie...
Powiedziałam, że można tak przyzwyczaić się do strachu, iż przestaje być bodźcem. Lecz w rozpływających się, wciąż zmieniających cieniach wyczułam coś, co wzbudziło we mnie ogromny wstręt i paniczny strach, więc rozpaczliwie zaprzeczyłam ich istnieniu i wszystkiego, co mnie otaczało... Pogrążyłam się w mroku i straciłam przytomność...
Obudziło mnie zimno - przejmujące zimno - taki chłód nigdy dotąd nie dał mi się we znaki. I ten chłód stał się wprost częścią mojej istoty - było mi zimno, zimno, zimno...
Otworzyłam oczy. Zobaczyłam nad sobą ołowiane niebo i padający śnieg. Namiot - na pewno gdzieś tu był namiot...
Powoli i z trudem usiadłam. Wróciła mi pamięć. Już kiedyś widziałam te skały... To dolina, w której znajdowała się brama do zaginionej ojczyzny Jeźdźców Zwierzołaków. Ale wąwóz był pusty! Zniknęły namioty i przywiązane do palików konie. Śnieg przyprószył ziemię, nie zdążył jednak całkowicie zasypać kręgu poczerniałych kamieni. Ogień! Potrzebuję ciepła, żeby się ogrzać! Ogień!
Podpełzłam do kamiennego kręgu, wsunęłam palce w popiół. Niestety, był od dawna zimny, tak zimny jak moje ciało.
- Herrelu... Kildas... Herrelu! -zawołałam na cały głos i usłyszałam, jak echo powtórzyło te imiona. Tylko taką otrzymałam odpowiedź. Obóz i wszyscy, którzy w nim byli, zniknęli... Odeszli na zawsze!
Więc to był ten inny sen, w który nigdy nie uwierzyłam. Taka była prawda i mój umysł wzdragał się przed nią, nie chcąc jej zaakceptować. Wyglądało na to, że Jeźdźcy rzeczywiście pozbyli się nie chcianej kobiety i to w najprostszy sposób - pozostawiwszy mnie samą na pustkowiu.
Ale przecież miałam nogi i mogłam iść. Mogłam pójść ich śladem...
Wstałam chwiejąc się i powlokłam z trudem, lecz wkrótce potem znów czołgałam się na łokciach i kolanach w stronę gładkiej, skalnej ściany. Czy kiedykolwiek była tu jakaś brama? Ostatecznie wcale jej nie zobaczyłam. Jeżeli była, to znów ją zamknięto.
Zimno... Było mi tak zimno... Zapragnęłam położyć się na śniegu i zasnąć, w pełni świadoma, że już się nie obudzę. Sen... A może we śnie, znowu w szarym jak popiół lesie ścigać mnie będą bezkształtne cienie?! Nagle zauważyłam przysypany śniegiem futrzany pled, na którym przedtem leżałam. Podeszłam do niego powłócząc nogami i znalazłam tam jeszcze coś - moją torbę z lekarstwami.
Ręce miałam tak zmarznięte, że prawie nie czułam, czego dotykają moje palce, ale jakoś wyjęłam z jednej z kieszonek odpowiednią buteleczkę, przyłożyłam do ust, wypiłam mały łyk i czekałam, aż rozgrzeje mnie dobroczynny kordiał.
Nie rozgrzał mnie, wciąż czułam chłód. Jak gdyby jakaś cząstka mojej istoty zamarzła na zawsze albo została ze mnie wyrwana i lód wypełnił powstałą w ten sposób pustkę. W każdym razie rozjaśniło mi się w głowie i ręce lepiej wypełniały rozkazy mózgu.
Dysponowałam futrzanym pledem, torbą i zabrudzonym podróżnym ubraniem, w którym opuściłam namiot Herrela. Nie miałam nic więcej - ani broni, ani żywności. Równie dobrze mogłabym znaleźć się na jakimś pobojowisku, gdzie zwycięzca nie zechciał pogrzebać zwłok zwyciężonych.
Było mi zimno, tak zimno...
Drwa! Pozostało trochę drew. A Jeźdźcy nie okazali dość rozsądku, żeby odebrać mi moją torbę - to był poważny błąd z ich strony. Lepiej znałam się na jej zawartości, niż mogliby przypuszczać.
Zaciągnęłam drwa do osmalonych kamieni, ułożyłam najlepiej jak umiałam, a później rozsmarowałam na paru gałązkach odrobinę balsamu, do którego dodałam kilka kropli z innej fiolki. Ręce przestały mi drżeć i poruszałam nimi bez trudu. Trysnął płomień i łatwo ogarnął najbliższe gałęzie. Przysunęłam się do ogniska, żeby się ogrzać.
Ciepło... Moje ręce, twarz i ciało znów były ciepłe. Tylko wewnątrz pozostała zimna, lodowato zimna pustka! Wreszcie znalazłam odpowiednie słowo na określenie tego poczucia utraty. Byłam pusta czy raczej - zostałam opróżniona! Z czego? Nie z życia, gdyż poruszałam się, oddychałam, pragnienie zdołałam uśmierzyć kilkoma garściami śniegu. A stosowny kordiał z mojej torby uspokoił głodowe skurcze żołądka. Mimo to byłam pusta w środku - i czułam, że nigdy znów nie stanę się dawną Gillan, dopóki nie zapełnię tej pustki.
Muszę odnaleźć to, co zabrały ze sobą człekokształtne bestie. Ale to był tylko sen... Nie, chyba niezupełnie, ponieważ ostatniej nocy dokonano na mnie jakiejś magicznej operacji. Czy ostatniej? Ile nocy temu? Potem pozostawiono mnie na pastwę cieni ze świata snów - może miał to być jakiś rodzaj śmierci. A gdybym jakimś przypadkiem jednak ocalała - miała mnie czekać śmierć na pustkowiu, z głodu i zimna. Dlaczego Jeźdźcy tak bardzo mnie się obawiali - albo nienawidzili? Czy dlatego, iż nie mogli mnie zaczarować, kształtować i kontrolować, tak jak inne panny z High Hallacku?
Herrel nazwał mnie ,,czarownicą". I powiedział to takim tonem jak ktoś, kto dobrze zna się na tym, o czym mówi.
Dama Alousan była Mądrą Kobietą. Wiedziała więcej o sprawach wykraczających poza wiarę czcicieli Odwiecznego Płomienia, niż kiedykolwiek mi o tym wspomniała. W jej bibliotece znalazłam książki, które tylko częściowo zrozumiałam. Magia istniała. Wszyscy tak uważali. Była pozostałością czegoś w rodzaju pradawnej wiedzy odziedziczonej po ludach i plemionach, które zamieszkiwały Krainę Dolin, zanim obecna rasa z High Hallacku przybyła z południa i rozprzestrzeniła się wśród wzgórz. A Jeźdźcy Zwierzo-łacy - wedle powszechnego mniemania - władali mocami i siłami przekraczającymi ludzkie zrozumienie.
Niektóre z tych mocy wyświadczały dobrodziejstwa tym, którzy ich szukali; inne mogły zostać wykorzystane w dobrym lub złym celu. A trzeci rodzaj magicznej energii nie był ani zły, ani dobry, lecz nie poddawał się ludzkiej kontroli. Zresztą nawet posługiwanie się dobrymi mocami miało swoją słabą stronę. Bardzo wcześnie mi o tym powiedziano, aż w końcu zaakceptowałam to jako niepodważalną prawdę. Otóż ludzie, którzy kontrolowali takie siły, z czasem pragnęli coraz większej i większej władzy. Aż wreszcie, jeśli nie zdołali oprzeć się jej pokusie, ze światła zapuszczali się w cień, a stamtąd w mrok, z którego nie było powrotu.
Nie było powrotu... Może i ja miałam nie wrócić z martwego lasu. I - również tam coś ze mnie wyrwano. Zimno mi... zimno! Przycisnęłam mocno ręce do piersi. Tak mi zimno! Już nigdy się nie ogrzeję, nigdy nie poczuję tak jak dawniej, dopóki nie odzyskam mojego drugiego ja. Odzyskam? Jakie miałam na to szansę? Umrę tutaj na pustkowiu albo umrze ta cząstka mojej istoty... Och, mogłabym na krótko utrzymać się przy życiu, stosując lekarstwa i zdobytą w opactwie wiedzę - ale w ten sposób tylko odwlekłabym nieuchronny koniec.
Zimno mi... Czy już nigdy nie zaznam ciepła? Nigdy?
Gdybym tylko trochę więcej wiedziała! Gdyby nie pozbawiono mnie należnych mi z urodzenia praw! Kim była Gillan? Herrel nazwał mnie czarownicą... Czarownicą? Tak. Ale taką, która nie umiała czarować, która miała coś w rodzaju mocy, lecz nie potrafiła się nią posłużyć; czarownicą, która była okaleczona (okaleczony - tak mówił o sobie Herrel); czarownicą, która nie mogła być całą. Całą?
Wybuchnęłam śmiechem i ten śmiech zabrzmiał tak gorzko, że zasłoniłam oburącz usta, a mimo to moim ciałem wstrząsały konwulsje bardzo dalekie od ludzkiej wesołości.
Całą? Przestałam się śmiać. Muszę, nie, będę cała. Powoli odwróciłam się w stronę skały, za którą leżała ojczyzna Jeźdźców. To, co czyniło mnie całą, zniknęło za bramą, która już przestała nią być. Ale przyciągało mnie! Tak, przyciągało! W miarę jak moje ciało odzyskiwało siły, a umysł polot, coraz bardziej wyczuwałam owo przyciąganie, jakbym rzeczywiście widziała sznur prowadzący do skalnej ściany.
Śnieg przestał padać i zapasy drewna prawie się skończyły. Nie zdołam opuścić tej doliny, gdyż nie pozwoli mi na to ta niewidzialna więź. Wobec tego muszę znaleźć jakąś drogę przez skalną zaporę. Albo ponad nią!
- Stać!
Gwałtownie odwróciłam głowę.
Zobaczyłam ludzi jadących doliną. Nosili hełmy tak jak Jeźdźcy Zwierzołacy. Lecz ich nakrycia głowy kończyły się postrzępionymi pióropuszami i były zaopatrzone w przyłbice, które zasłaniały górną część twarzy niczym maski. Mieli na sobie krótkie, futrzane płaszcze, a ich buty po zewnętrznej stronie nogi były górą wycięte w szpic.
Ogary z Alizonu!
Kiedy po raz pierwszy przybyli na ten kontynent jako najeźdźcy, ich uzbrojenie zdumiało mieszkańców High Hallacku: mieli oręż, który strzelał słupami ognia. Ale gdy jakieś dwa lata temu przestały przypływać ich statki z zaopatrzeniem, coraz mniej mieli takiej broni. Ci byli uzbrojeni tak jak żołnierze z Krainy Dolin - w łuki, miecze, włócznie, zobaczyłam też tkwiące w kołczanach strzały...
Nie poruszyłam się. Teraz groziło mi nie ewentualne, ale prawdziwe niebezpieczeństwo. Straszny los czekał kobietę, która wpadła w ręce Ogarów z Alizonu. Wolałam o tym nie myśleć. W torbie miałam napój, który zapewni mi szybką śmierć - jeśli zdołam go wypić.
- Kobieta! - Jeden z żołnierzy wyprzedził łuczników, zsunął się z siodła i pobiegł w stronę ogniska. W podobnym do maski hełmie wydał mi się jeszcze bardziej nieludzki niż Zwierzołacy.
Nie ucieknę przed nimi. Gdybym spróbowała wdrapać się na szczyt piargu, ściągną mnie na dół bez trudu albo złapią wtedy, gdy stanę naprzeciw bramy ukrytej w skalnej ścianie.
Moje zachowanie zaskoczyło Alizończyka. Widząc, że nie uciekam, zwolnił kroku, przeniósł spojrzenie z ogniska na mnie, rozejrzał się dookoła...
- Więc twoi przyjaciele zostawili cię tutaj samą, dziewko?!
- Uważaj, Smarkle! - odezwał się któryś z pozostałych. - Czy nigdy nie słyszałeś o pułapkach z przynętą?
Tamten zatrzymał się niemal w pół kroku i odskoczył za skałę. Zapadło długie milczenie. Alizońscy łucznicy siedzieli nieruchomo na koniach, wycelowawszy we mnie strzały.
- Ty tam! - Jakiś mężczyzna wyszedł spomiędzy jeźdźców, trzymając wysoko tarczę, żeby osłonić ciało. Zdobyczną tarczę, ponieważ widniał na niej prawie zatarty któryś z herbów z Krainy Dolin. - Wyjdź do nas! Wyjdź albo zastrzelimy cię tam, gdzie stoisz!
Może najlepiej zrobiłabym nie słuchając tego rozkazu? Zginęłabym szybką śmiercią, gdyby alizońskie strzały
przeszyły moją wewnętrzną pustkę. Lecz potrzeba odzyskania tego, co utraciłam, okazała się tak silna, iż nie pozwoliła mi zbyt łatwo umrzeć. Minęłam więc ognisko i zbliżyłam się do skały, za którą przykucnął Smarkle.
- To rzeczywiście jedna z dziewek z High Hallacku, kapitanie - zabrzmiał jego głos.
Wciąż osłaniając się tarczą, alizoński dowódca zygzakiem przemknął od jednej skały do drugiej.
- Hej, ty tam, idź dalej!
Szłam powoli. Wśród Ogarów z Alizonu było czterech łuczników, dwóch żołnierzy kryjących się za skałami - nie wiedziałam, ilu jeszcze mogło znajdować się w dolinie. Najwyraźniej dotarli aż tutaj po naszych śladach. Świadczyło to o ich determinacji, gdyż zapuszczając się na Pustkowie, oddalili się od morza, swej jedynej drogi do ojczyzny - jeżeli w ogóle trafiliby na jakiś statek. Tak jak powiedział Herrel, ci mężczyźni to desperaci, którzy nie mieli nic do stracenia, nawet własnego życia. Dlatego byli bestiami, może znacznie gorszymi od Zwierzołaków.
- Kim jesteś? - Dowódca rzucił mi drugie pytanie.
- Jedną z żon z Krainy Dolin - odpowiedziałam zgodnie z prawdą, świadoma, że ci żołnierze nie byli tacy sami jak kilka tygodni, nawet kilka dni temu. Podobnie jak ja utracili jakąś cząstkę siebie - poprzez niewygody, samotność i rozpacz czyhające na Wielkim Pustkowiu.
- Gdzie są pozostali? - To zapytał Smarkle.
- Pojechali dalej...
- Pojechali dalej? I zostawili ciebie tutaj? Nie jesteśmy głupcami... Nagle nowa myśl przyszła mi do głowy.
- Oni również, Alizończycy - odparłam. - Zapadłam na górską gorączkę, która jest dla nich podwójnie niebezpieczna. Czyż nie wiecie, że Jeźdźcy Zwierzołacy nie są takimi samymi ludźmi jak my? Niektóre nasze choroby są dla nich śmiertelne...
- Co o tym sądzisz, kapitanie? - spytał Smarkle. - Gdyby to była pułapka, już dawno wycięliby nas w pień...
- Nie narażaliby jej na śmierć. Ty, cofnij się, poza ognisko, poza skały! Celujcie w nią, kiedy będzie szła.
Odwróciłam się, przeszłam obok gasnącego ogniska i w końcu oparłam się plecami o zimny kamień.
- Wy tam! - Teraz alizoński dowódca nie zwracał się ani do mnie, ani do swoich ludzi, lecz do skalnego rumowiska, które zasłaniało bramę do ojczyzny Jeźdźców... - Jeden ruch, a zastrzelimy tę waszą ślicznotkę!
Jego słowa odbiły się echem od ścian wąwozu. Alizończycy czekali w napięciu. Gdy zamarł ostatni dźwięk, kapitan zwrócił się do Smarkle'a:
- Złap ją!
Żołnierz podbiegł do mnie i całym ciałem przygniótł do skały. Czułam na twarzy jego gorący, smrodliwy oddech, a poprzez szczeliny w hełmie zobaczyłam oczy błyszczące złością i żądzą.
- Mam ją!
Pozostali Alizończycy ruszyli ku nam, nadal zachowując ostrożność. Smarkle na razie zadowolił się chrapliwymi szeptami. Domyślałam się, że są sprośne, mimo że nigdy nie słyszałam większości słów, których użył. Później odciągnął mnie od skały i trzymał przyciskając mi ramiona do boków, chociaż się nie szamotałam.
- To nie dziewka z High Hallacku. - Jeden z łuczników pochylił się w siodle i utkwił we mnie wzrok. - Czy kiedykolwiek widzieliście u którejś z nich takie włosy?
Moje upięte dotąd warkocze obluzowały się i zsunęły na plecy. Na tle śniegu ich czarny kolor wydawał się zaskakująco ciemny. Żołnierze obejrzeli mnie od stóp do głowy. Zauważyłam ostrożność w ich zachowaniu. Nie uważali mnie już za przynętę w jakiejś pułapce, której jeszcze nie odkryli, lecz coś ich zaniepokoiło w moim wyglądzie.
- Na Rogi Khathera! - zaklął ów łucznik. - Popatrz na nią, kapitanie, czy nie słyszałeś o podobnych do niej dziewkach?
Pod zasłaniającym pół twarzy hełmem wargi dowódcy wykrzywił złośliwy uśmieszek.
- Tak, Thacmorze, słyszałem. Lecz nie w tym kraju. Ale chyba wiesz, że istnieje sposób na rozbrojenie takiej czarodziejki, bardzo przyjemny sposób...
Smarkle roześmiał się, zaciskając ręce na moich ramionach.
- Nie patrzmy jej w oczy, kapitanie. W ten sposób może rzucić czary. Tamte jędze z Estcarpu wiedzą, jak zaczarować śmiertelnych ludzi.
- Możliwe, ale same też są śmiertelne. Złapaliśmy sobie dziewkę, z którą się zabawimy.
Chylące się już ku zachodowi słońce ukazało się zza chmur i świeciło mi prosto w twarz. Nie miałam pojęcia, o czym mówili Alizończycy. Domyślałam się jednak, iż uważali, że należę do rasy ich odwiecznych wrogów.
- Dorzućcie do ognia! - rozkazał łucznikom kapitan. - Zimno tu, te ściany zasłaniają słońce.
- Kapitanie, dlaczego ta dziewka miałaby tu zostać? - zapytał nagle Thacmor. - Chyba że zamierza nam zaszkodzić...
- Zaszkodzić nam? Być może. Myślę jednak, że ją zdemaskowali i dlatego tu zostawili...
- Przecież tamte diabły również parają się magią...
- To prawda. Ale kiedy sroży się głód, nawet wilki w stadzie skaczą sobie do gardła. Może poszedł jakiś spór, o którym nic nie wiemy. Kto wie, czy te barany z High Hallacku czegoś nie knuły i nie ukryły jej wśród pozostałych, żeby nie dotrzymać tego ich "Wielkiego Paktu". Jeśli tak było, zawiodła albo została zdemaskowana. W każdym razie pozostawili ją dla nas. A my nie powiemy "nie"!
Przez cały czas Smarkle trzymał mnie w tej samej pozycji i nawet jego dotknięcie było obrazą, choć wstydziłabym się ująć to w słowa. Przypomniałam sobie inne uczucie, niejasne wspomnienie czegoś, co było kiedyś prawdziwe - i dobre.
Alizończycy nazbierali więcej drzewa. Kiedyś ta dolina musiała być łożyskiem sporego potoku i naniesione przez wodę drwa wciąż tkwiły wśród głazów. Podsycili ogień, który rozpaliłam. Smarkle zacisnął rzemienną pętlę wokół moich ramion, drugą zaś związał mi nogi w kostkach.
Lecz na razie w Ogarach z Alizonu dominował inny rodzaj głodu, gdyż któryś przyniósł do ogniska parę ptaków i sporego królika. Oczyścili je i nadziali na rożny, żeby upiec. Jeden z łuczników miał skórzaną manierkę. Odkorkował ją, podniósł do ust, a potem odrzucił na bok z przekleństwem.
- Czarownico! - Alizoński dowódca stanął przede mną, rozkraczywszy nogi. - Dokąd pojechali Jeźdźcy Zwierzołacy?
- Dalej.
- I zostawili ciebie, ponieważ odkryli, kim jesteś?
- Tak. - To mogło, ale nie musiało być prawdą. Uznałam jednak jego domysły za słuszne.
- Wobec tego ich czary były potężniejsze od twoich...
- Nie mogę ocenić ich mocy.
Zastanowił się nad moimi słowami i nie przypuszczam, żeby myśli te sprawiły mu przyjemność.
- Co jest przed nami? - zapytał po chwili. Znów odpowiedziałam zgodnie z prawdą:
- Teraz - nic.
- Czy stali się powietrzem i odlecieli? - Smarkle szarpnął rzemień zaciśnięty wokół moich kostek, ściągając go jeszcze mocniej. - To ci się nie uda, dziewko!
- Przeszli przez bramę w zaporze, a ona się za nimi zamknęła.
Kapitan spojrzał na słońce, które teraz prawie opuściło ciemną dolinę, a potem na zasypaną do połowy przełęcz. Nie spodobał mu się ten widok, lecz jako doświadczony żołnierz zamierzał przeprowadzić zwiad. Na jego władczy gest dwaj łucznicy odłożyli łuki, wyciągnęli miecze i wdrapali się na rumowisko.
Z jednej strony leżał futrzany pled, który pozostawiono razem ze mną. Smarkle zbliżył do niego rękę, a potem, uniósłszy go czubkiem buta, przesunął po zamarzniętej ziemi.
- Ty przeklęty głupcze! - wrzasnął na niego dowódca. - Przecież to skóra Zwierzołaka. Chcesz jej dotknąć?!
Smarkle zadrżał, drwiący uśmieszek zniknął z jego twarzy. Ze stosu przygotowanego na opał złapał gałąź i podniósł nią piękne futro, odsuwając je jeszcze dalej. Czyżby tak bardzo bali się futrzanego pledu? Zatem musieli się zetrzeć z Jeźdźcami walczącymi w zwierzęcej postaci i dla nich to rzeczywiście była skóra Zwierzołaka.
Moja torba z lekarstwami... Widziałam koniec jej rzemienia leżącego w cieniu jednego z wielkich głazów. Jeśli ją znajdą, bez wątpienia postąpią z nią tak samo jak z pledem, nie ufając "czarom", które mogła zawierać. Gdybym była wolna i miała ją w rękach, rzeczywiście mogłabym ,,rzucać czary".
Lecz jeszcze jej nie zobaczyli. A ich dowódca wrócił, żeby mnie dalej przesłuchiwać.
- Dokąd pojechali? Co znajduje się za tą zaporą?
- Nie mam pojęcia. Wiem tylko, że szukali innego kraju...
Alizończyk z trzaskiem podniósł przyłbicę, po czym zdjął hełm z głowy. Jego włosy były bardzo jasne - nie ciemnożółte lub jasnokasztanowe jak u mieszkańców High Hallacku, ale prawie białe, niczym u starca - a przecież dopiero doszedł do średniego wieku. Miał ostry, wydatny nos, zakrzywiony jak orli dziób (orli dziób... czy już zawsze będę wypatrywać takich cech na ludzkich twarzach?), i szeroko rozstawione, wystające kości policzkowe. Małe oczy o wąskich powiekach sprawiały wrażenie stale zmrużonych.
Przesunął ręką po włosach od skroni do tyłu głowy. Zauważyłam wyraz zmęczenia na jego twarzy i napięcie spotykane u ludzi doprowadzonych do granic wytrzymałości, a może i poza nie. Usiadł na kamieniu i nie patrząc na mnie, wlepił oczy w ogień.
Po kilku chwilach wrócili zwiadowcy.
- No więc?
- Dużo odłamków skalnych, które spadły ze zbocza, a dalej tylko ściana. Nie mogli tędy odjechać.
- Przybyli tutaj - powiedział niepewnie drugi zwiadowca. - Nie mogli zawrócić i minąć nas niepostrzeżenie. Przybyli tu... i zniknęli!
Kapitan jeszcze raz przeniósł na mnie spojrzenie.
- Jak? - zapytał chrapliwie.
- Każda rasa ma własną magię. Poprosili o otwarcie bramy i otworzyła się.
Otworzyła się przed nimi, ale nie przede mną. Lecz to mnie nie zatrzyma, tak jak nie zatrzyma mnie ta garstka żołnierzy z rozbitego oddziału. Gdzieś poza skalną ścianą znajdowało się moje drugie ja. Przyciągnie mnie, zaprowadzi do siebie i znowu będę cała!
- Ona, ona może nas przeprowadzić... - Thacmor wskazał na mnie ruchem głowy. - Czarownice... Ludzie mówią, że słuchają ich wiatr i fale, ziemia i niebo.
- Jednej czarownicy, która przedtem nie mogła posłużyć się swoją mocą? - Alizoński dowódca pokręcił głową. - Czy sądzisz, że zostałaby tu, czekając na nas, gdyby zdołała zniszczyć ich czary? Nie, to polowanie nam się nie udało...
Smarkle oblizał wargi, pozostali zaś poruszyli się niespokojnie.
- Więc co teraz zrobimy, kapitanie? Ten wzruszył ramionami.
- Teraz zjemy, a potem... - Urwał i wyszczerzył do mnie zęby - ...potem się zabawimy. Rano znów będziemy układać plany.
Któryś z żołnierzy wybuchnął śmiechem. Inny klepnął po ramieniu najbliższego kolegę. Odpędzali myśli o jutrze, żyjąc chwilą bieżącą, jak to było w zwyczaju wojowników, którzy od dawna narażają życie. Spojrzałam na mięso piekące się przy ognisku. Wkrótce będzie gotowe, wtedy je zjedzą, a potem... później...
Gdybym tylko miała potrzebną wiedzę! Byłam pewna, że jest we mnie moc, którą mogłabym posłużyć się jak mieczem i tarczą - ale nie umiałam nią władać. Wola - zawsze myślałam o niej jako o sile woli. Wola - siła, moc... Czy mogłabym tak pokierować wolą, żeby uczynić z niej broń?



Ona nie rzuca cienia!


Zrozpaczona, wciąż wracałam myślą do torby z lekarstwami. Alizończycy zgarnęli nieco śniegu, wrzucili kilka garści do małego garnka, który przysunęli do ognia. Wystarczy wlać do niego parę kropel z pewnej buteleczki i...
Ale nie mogłam tego zrobić, tak jak nie potrafiłam znaleźć ukrytej w skale bramy. Moja niewiedza znacznie przewyższała wiedzę.
Żołnierze posilali się i zapach pieczonego mięsa, które rozrywali zębami lub po kawałku odrzynali wyjętymi zza pasów nożami, obudził we mnie głód, do tej pory uśmierzony specjalnym kordiałem. Nie dano mi nic do zjedzenia i zdawałam sobie sprawę, dlaczego. Cokolwiek zamierzali zrobić ze mną w nocy, nie odjadę stąd z nimi rano. Dlaczego mieliby obarczać się kobietą, która w dodatku jest czarownicą?
Torba z lekarstwami. Starałam się na nią nie patrzeć, żeby żaden z wrogów nie powiódł spojrzeniem za moim wzrokiem i jej nie zauważył. Ale kiedy znów ukradkiem na nią zerknęłam, leżała na otwartej przestrzeni! Dostrzeże ją każdy z siedzących przy ognisku mężczyzn, który odwróci głowę. Na otwartej przestrzeni! Jak się tam znalazła? Przedtem była wciśnięta między dwie skały... tamte dwie... a teraz oddaliła się od nich o kilka cali!
To odkrycie wstrząsnęło mną do głębi. Właśnie takie błahe z pozoru wydarzenia bardziej skłaniają do refleksji niż poważne sprawy. Przedtem torba leżała tam... a teraz była bliżej mnie. Jak gdyby moje pragnienie i wola użyczyły jej nóg, które posłuchały mojego niemego wezwania. Nogi - wola? Bzdura, to nie do wiary! Musiałam jednak uwierzyć.
Klapa na torbie była zamknięta. Nie śmiejąc rzucić w jej stronę okiem, zapatrzyłam się w płomienie i skoncentrowałam na zbudowaniu w myśli obrazu tego zamka. Tak łatwo otworzyć go jednym palcem - lecz odtworzyć to w umyśle - ach, to zupełnie co innego. Ile razy można dokładnie i drobiazgowo opisać jakiś dobrze znany przedmiot, którego dotykamy po sto razy dziennie? Wydaje się tak znajomy, iż oko nie zauważa szczegółów. Bardzo trudno jest przypomnieć sobie jego wygląd, nie patrząc na niego.
Wsadzić pręcik do metalowego uszka, przekręcić w dół - tak! Wyobraziłam to sobie jak trzeba, a przynajmniej miałam taką nadzieję. Teraz... muszę odwrócić tę czynność:
przekręcić do góry, wysunąć! Czy odważę się jeszcze raz popatrzeć na torbę, żeby sprawdzić, czy posłuchała mojej woli? Lepiej nie...
A teraz: w środku... Jak wyglądała jej zawartość? Przypomniałam sobie noc, kiedy poszłam do izby Damy Alousan, wszystkie kredensy, które otworzyłam, szuflady, które wysunęłam. W jakiej kolejności napełniłam kieszonki i pętle? Tak głęboko szukałam w pamięci, że widziałam otoczenie jak przez mgłę. Nie odważyłam się pomyśleć, ile czasu mi zostało, kiedy wspominałam, jak ułożyłam to, co leżało teraz w cieniu. Piąta kieszonka... to była piąta kieszonka! Jeśli mnie pamięć nie myli...
Smukła rurka, nie ze szkła, ale z kości, wydrążona i zatkana korkiem z czarnego kamienia. Rurko, wysuń się! Narażając się na zdemaskowanie, opuściłam głowę na kolana, zwróciwszy twarz w stronę mroku. Alizończycy powinni sądzić, że pogrążyłam się w rozpaczy, ale teraz widziałam to, co robiłam albo próbowałam zrobić...
Rurko, wysuń się! Dostrzegłam ruch pod klapą torby. Aż do tej chwili, mimo nadziei, nie śmiałam wierzyć, iż czegokolwiek dokonałam. I zaskakujący widok tego skromnego sukcesu omal nie zniweczył moich wysiłków. Opanowawszy się, zobaczyłam, że kościana rurka wysunęła się spod skórzanej klapy i spoczęła na ziemi.
Rurka i garnek. Jedno do drugiego. Żołnierze jedli gorące i tłuste mięso, będą spragnieni. Rurko, do garnka! Mała kostka drgnęła, uniosła się i zwróciła tam, gdzie chciałam ją skierować. Włożyłam w to całą siłę woli.
Nie mknęła szybko jak strzała. Od czasu do czasu chwiała się, pochylała ku ziemi, moja wola słabła, uwaga się rozpraszała. Ale doprowadziłam do skutku mój zamiar, wrzuciłam rurkę do garnka i żaden z Ogarów z Alizonu tego nie zauważył.
Ostatnia czynność - korek z czarnego kamienia. Wysuń się, wysuń! Pot strumieniami lał mi się z twarzy i spływał spod pach. Korku, wysuń się! Zmagałam się sama ze sobą, nie znając rezultatu.
Któryś z żołnierzy sięgnął do garnka. Z zapartym tchem patrzyłam, jak zanurzył w wodzie mały róg. Czy zauważy rurkę, czy wykonała ona swoje zadanie? Łucznik napił się chciwie z rogu, a po nim jego towarzysz. Trzech... czterech... teraz Smarkle. A dowódca? Jak dotąd tego nie zrobił.
Czas. Czy czas stanie się moim sprzymierzeńcem? Znałam działanie płynu z kościanej rurki w ściśle określonych warunkach. Nie miałam pojęcia, co stanie się tej nocy.
Alizończycy skończyli jeść, cisnęli między skały ogryzione do czysta kości. Odroczono mi wyrok. Teraz ten czas dobiegał końca. Kapitan i jeszcze jeden żołnierz nie napili się. A u tych, którzy to zrobili, nie zauważyłam żadnych oznak działania narkotyku. Możliwe, że korek pozostał... Było już za późno, aby tego żałować...
Smarkle wstał, wycierając ręce o uda i szczerząc zęby.
- Czy zabawimy się, kapitanie?
Teraz dowódca odwracał się do garnka z wodą! Tak jak przedtem skupiłam wolę na fiolce, tak teraz skoncentrowałam ją na alizońskim dowódcy, zachęcając go do picia. I zrobił to! Wypił dużo wody, zanim odpowiedział na pytanie Smarkle'a. No i wreszcie napił się ostatni żołnierz.
- Jeśli chcesz...
Smarkle beknął wstrętnie i wielkimi krokami skierował się do mnie, a jego koledzy śmiali się głośno i wydawali okrzyki zachęty. Nachylił się, przyciągnął mnie do siebie, zbliżył twarz do mojej twarzy, rwąc moje odzienie, chociaż broniłam się najlepiej jak mogłam.
- Smarkle...! - Był to głośny krzyk, ale Ogar tylko roześmiał się w odpowiedzi. Poczułam na twarzy jego cuchnący oddech.
- Twoja kolej nadejdzie, Maciku. Zrobimy to sprawiedliwie, po kolei.
- Kapitanie, Smarkle... - Jeden z łuczników podskoczył do mojego oprawcy i złapał go za rękaw. - Spójrz, ty głupcze!
Szarpnięciem rozluźnił uścisk Smarkle'a i odciągnął go ode mnie. Straciwszy równowagę, upadłam na skałę. Smarkle zaklął i odwrócił się, podnosząc rękę do ciosu, ale coś w zachowaniu kolegi powstrzymało go.
- Spójrz! - Łucznik wskazał na ziemię. - Ona... ona nie rzuca cienia!
Popatrzyłam w dół jak wszyscy. Ognisko świeciło jasno i rzucane przez Alizończyków cienie wydawały się ciemne i wyraźne. Ale nie było wśród nich mojego. Poruszyłam się, lecz na ziemi nie pojawił się czarny kształt.
Smarkle wyswobodził się z rąk towarzysza.
- Ona jest prawdziwa. Trzymałem ją! Mówię ci, że jest prawdziwa! Sprawdź sam, jeśli mi nie wierzysz! Ale łucznik cofnął się, kręcąc głową.
- Kapitanie, ty znasz się na wiedźmach. - Smarkle odwołał się do dowódcy. - Mogą sprawić, że człowiek widzi to, czego nie ma. Ona jest prawdziwa, możemy łatwo zniszczyć jej czary. A przy okazji dobrze się zabawić.
- One mogą sprawić, że będziesz zarówno czuł, jak i widział to, co zechcą - nie ustępował spostrzegawczy łucznik. - Może to wcale nie jest kobieta, tylko Zwierzołak, który miał nas tutaj zatrzymać, zanim nie wróci jego diabelska kompania, żeby nas wykończyć. Strzelcie do niej! Przekonajmy się, czy jest ciałem, czy też cieniem. Użyjcie jednej z zaklętych lasek...
- Na pewno użyłbym, Yacmiku, gdyby nam została chociaż jedna - alizoński dowódca przeciął spór. - Bez względu na to, czy ten stwór to wiedźma, czy Zwierzołak, włada on mocami. Zaraz zobaczymy, czy zdoła się przeciwstawić zimnej stali. - Wyciągnął miecz z pochwy, a pozostali żołnierze cofnęli się, gdy do mnie podszedł.
- Achchch... - Dźwięk zaczęty zaskoczeniem zakończył się jako westchnienie. Żołnierz, który pierwszy napił się wody ze stopionego śniegu, zachwiał się na nogach, czepiając stojącego obok kolegi. Potem upadł, pociągając go za sobą. Drugi Ogar również stracił równowagę i runął na ziemię.
- Czarownico! - Kapitan pchnął mnie mieczem. Lecz brzeszczot przeszedł między moim bokiem i ramieniem, rozcinając ciało wzdłuż żeber, nie zadając śmiertelnej rany, i zgrzytnął na skale, o którą się opierałam. Alizończyk zamrugał oczami, jego twarz wykrzywił grymas strachu i nienawiści. Ponownie podniósł miecz, gotując się do zadania ciosu.
Usłyszał wtedy zduszone krzyki siedzących przy ognisku żołnierzy i odwrócił głowę. Niektórzy z jego ludzi leżeli nieruchomo, inni próbowali utrzymać się na nogach, lecz chwiali się jak pijani, najwyraźniej w niewielkim stopniu panując nad swoimi ciałami. Kapitan podniósł rękę i przesunął nią po oczach, jakby chciał lepiej widzieć, po czym po raz drugi spróbował utopić we mnie miecz, ale tym razem rozdarł tylko szatę. Następnie osunął się na kolana i upadł na twarz.
Przycisnęłam ręce do boku, czując wilgotne od krwi ubranie, ale nie odważyłam się poruszyć, ponieważ jeszcze kilku potykających się Alizończyków krążyło w pobliżu. Dwóch usiłowało dosięgnąć mnie dobytymi mieczami, lecz w końcu pozostałam sama wśród nieruchomych ciał.
Nie byli martwi i nie wiedziałam, jak długo będzie działał tak rozcieńczony narkotyk. Muszę stąd odejść, zanim się obudzą. Tylko dokąd mam się udać? Upewniwszy się, że wszyscy Alizończycy stracili przytomność, zbliżyłam się do torby i poszukałam odpowiednich leków. Po posmarowaniu rany balsamem i zabandażowaniu, przeszłam się między śpiącymi wrogami, szukając czegoś, co pozwoliłoby mi utrzymać się przy życiu.
Wsadziłam za pas długi myśliwski nóż, znalazłam też coś do zjedzenia - zajmujące mało miejsca wojskowe racje żywnościowe, które Ogary z Alizonu widocznie oszczędzały, żywiąc się tym, co znalazły na miejscu. Zebrałam i wrzuciłam do ognia miecze, łuki i pełne strzał kołczany. Wprawdzie nie uszkodzi to metalu, ale wystarczająco zniszczy oręż Alizończyków. Odwiązałam konie i wymachując kocem pognałam je w głąb doliny.
Odcięłam nożem spory kawał spódnico-spodni, przywiązałam do nóg to, co pozostało, żeby mi nie przeszkadzało we wspinaczce. Wiedziałam, że tylko poprzez góry dotrę tam, gdzie znajduje się druga połowa mojej istoty. I chociaż jest noc, muszę wyruszyć w drogę, żeby wrogowie nie dogonili mnie po przebudzeniu.
Nie próbowałam przebyć skalnej zapory, w której kryła się "brama" Jeźdźców, ponieważ nie było w niej najmniejszej rysy czy szczeliny, którą mogłabym się wspiąć na szczyt. Wobec tego, pozostawały tylko ściany wąwozu. A o grożącym tam niebezpieczeństwie dobitnie świadczyły pozostałości kamiennych lawin.
Tymczasem potrzeba zjednoczenia się tak we mnie urosła, iż wypełniła wewnętrzną pustkę. Z upływem czasu przyciąganie nie zmniejszyło się, tylko zwiększyło. Nie byłam już zwyczajną istotą z krwi i kości. Moje ciało stało się jakby opakowaniem dla kogoś bystrzejszego i bardziej ponaglanego nieodpartym pragnieniem niż zwykły człowiek. Wyglądało na to, że ciężka próba, jaką stała się dla mnie ucieczka przed Ogarami z Alizonu, rozbudziła czy lepiej ukształtowała tę moją nieznaną moc, którą nie potrafiłam się jeszcze posługiwać.
Zaczęłam piąć się do góry. Jedno mi pomagało: wrodzony brak lęku wysokości. Słyszałam też od polujących w górach myśliwych, którzy sprzedawali w miastach futra, że nigdy nie należy patrzeć w dół ani za siebie. Mimo to, gdy spojrzałam na drogę, którą musiałam przebyć, wydało mi się, iż posuwam się tak wolno jak mrówka w porównaniu z idącym wielkimi krokami wysokim mężczyzną. Poza tym nie umiałam się wspinać i bałam się, że wystarczy jeden fałszywy ruch, a runę w dół. Nie wiedziałam też, kiedy uśpieni wrogowie mogą się obudzić i ruszyć za mną w pościg.
Do góry, pięłam się wciąż do góry. Chwile wydłużały się coraz bardziej, aż wydawały się godzinami. Dwukrotnie, śmiertelnie przerażona, przylgnęłam do skały, kiedy tuż obok mnie zaczęły spadać kamienie. W końcu dotarłam do uskoku, dającego mi lepsze oparcia dla rąk i nóg. Zagłębiłam się więc w nim i wspinałam bez wytchnienia do chwili, gdy znalazłam się na płaskiej, nagiej przestrzeni, która musiała być szczytem klifu. Tam padłam w wypełnione śniegiem zagłębienie i leżałam słaba jak trzcina, drżąca na całym ciele.
W końcu przyszłam do siebie na tyle, że wpełzłam pomiędzy dwie sterczące skałki i zdjęłam z pleców futrzany pled, który wcześniej przywiązałam pasami z oddartej części odzienia. Owinięta nim, skuliłam się w tym marnym schronieniu.
Tamtej nocy świecił księżyc. Kiedy się wspinałam, płynął wysoko na niebie, ale teraz zbladł, podobnie jak gwiazdy. Dotarłam na szczyt, musiałam więc znajdować się na tym samym poziomie co górna część ,,bramy" Jeźdźców. Nawet nie próbowałam zgadywać, co mnie jeszcze czeka. Byłam tak zmęczona, iż wydało mi się, że mój umysł opuścił wyczerpane, obolałe ciało.
Nie spałam, lecz unosiłam się bezwładnie w dziwnym stanie podwójnej świadomości. Gdybym lepiej się czuła, na pewno by mnie to zaintrygowało. Czasami widziałam siebie skuloną między skałami, podobną do otulonego futrem pakunku, jak gdyby druga, obserwująca Gillan przykucnęła na jednej ze skałek, obojętna i daleka. Kiedy indziej zaś przebywałam w miejscu, gdzie było ciepło, światło i ludzie, którym nadaremnie starałam się lepiej przyjrzeć.
Draśnięcie na boku przestało krwawić, balsam zrobił swoje, a pled dość dobrze chronił mnie przed zimnem. Lecz w końcu poruszyłam się niespokojnie, gdyż tajemnicze przyciąganie znowu się nasiliło. Był wczesny ranek i wschodzące słońce barwiło niebo czerwienią. Będziemy miały piękny dzień. My? Ja, ja, ja Gillan, która była sama, chyba że szczęście ostatecznie mnie opuściło i idące moim tropem Ogary z Alizonu dogoniły mnie z głośnym szczekaniem.
Za sterczącymi turniami, które osłaniały mnie podczas ostatnich godzin nocy, rozciągał się nierówny teren, prawdziwy labirynt zwietrzałych skał o ostrych jak zęby występach. Tutaj każdy podróżnik szybko straciłby orientację. Wobec tego moim przewodnikiem musi być skraj urwiska i powinnam się go trzymać, by się nie zgubić.
Tutaj, wysoko w górach, skały nie przesłaniały słońca, które oświetlało kamienną krainę, przynosząc ulotne ciepło. Dopiero teraz zauważyłam różnicę w otaczających mnie blokach skalnych. W dolinie były szare, brunatne lub żółtobrązowe, tutaj zaś miały szaroniebieską barwę z zielonkawym odcieniem. Ale kiedy zatrzymałam się przy grupie takich głazów i przeniosłam spojrzenie na kilka następnych skupisk, uświadomiłam sobie, iż te kolorowe bloki, niektóre wyższe ode mnie, różniły się od podłoża. Spostrzegłam też, że chociaż wyglądały na porozrzucane w nieładzie, to ten nieład nosił ślady pewnego planu i całość wyglądała niczym ogromny, zburzony mur. Bloki stawały się wciąż wyższe i wyższe i coraz bardziej zbliżały się do siebie, więc czasami musiałam zbaczać z drogi i cofać się, aby znaleźć między nimi przejście. W końcu oddaliłam się od skraju klifu, który miał być moim przewodnikiem.
Odpoczęłam i zjadłam część racji żywnościowych odebranych Ogarom z Alizonu. Jakkolwiek ta sucha, pozbawiona smaku substancja nie zadowalała jak prawdziwy posiłek, uważałam, iż odnowi moje zapasy energii. Uważnie przyjrzałam się owym niebieskozielonym skałom i ich pozycji. Nie były ociosane, nie sprawiały wrażenia, iż kiedykolwiek je ustawiano lub obrobiono. Nie miałam jednak wątpliwości, że nie znalazły się w tym miejscu w naturalny sposób.
Kiedy tak się w nie wpatrywałam, na moment przymknęłam oczy i znów je otworzyłam. Albowiem (tak jak w weselnej dolinie Jeźdźców) ponownie zobaczyłam podwójne obrazy, nakładające się na siebie i wzajemnie przenikające. W końcu zupełnie straciłam orientację. Przez chwilę, nieco na prawo od siebie, widziałam ścieżkę, ale na moich oczach skały uniosły się i przejście przestało istnieć. Byłam pewna, że owo podwójne widzenie nie wynikało ze zmęczenia. Jeśli potrwa to dłużej, nie odważę się ruszyć z miejsca, gdyż zawierzywszy oczom, mogę zrobić fałszywy krok i runąć w dół.
Tym razem mogłam kontrolować to zjawisko tylko przez krótką chwilę. I każda taka próba bardzo mnie męczyła. W dodatku od długiego przyglądania się temu zmiennemu krajobrazowi źle się poczułam i zakręciło mi się w głowie. Niewidoczna więź ponagliła mnie. Ruszaj! Teraz! Nie zwlekaj! Nie mogłam jednak jej posłuchać.
Znowu stałam, kurczowo trzymając się głazu, gdyż nie ufałam ruchomemu obrazowi. Wydało mi się, że ziemia pod moimi nogami straciła stabilność. Znalazłam się w pułapce.
Potem zamknęłam oczy i znieruchomiałam. Zawroty głowy stopniowo ustąpiły. Kiedy zrobiłam ostrożnie krok do przodu, stanęłam na twardym gruncie. Pomacałam przed sobą, uchwyciłam się skały i przyciągnęłam do niej, z ulgą czując jej niezmienność.
Może kłopoty już się skończyły? Otworzyłam oczy i krzyknęłam z zaskoczenia, ponieważ wszystko wokół mnie zawirowało jeszcze szybciej niż przedtem, jakby nigdy nie miało się zatrzymać. Gdy nie patrzyłam, świat był stabilny, kiedy zaś unosiłam powieki, otaczał mnie chaos. A przecież musiałam iść dalej.
Przerzuciwszy przez ramię torbę z lekarstwami i futrzany pled, stanęłam na chwilę, usiłując zebrać myśli. Uznałam, że moje oczy nie były odpowiedzialne za to zamieszanie, ale że działa tu jakiś czar lub halucynacja. Wprowadzał w błąd jedynie wzrok - a nie dotyk. Wobec tego powinnam iść po omacku, lecz wtedy stracę przewodnika - skraj klifu i punkty orientacyjne, które już wybrałam. Będę kręciła się w kółko, dopóki nie spadnę w przepaść albo nie umrę z wyczerpania.
Stracę przewodnika... Przecież ja go i tak miałam! Niewidzialny cienki sznur wciąż ciągnął mnie śladem Jeźdźców. Czy przeprowadzi mnie na oślep przez ten skalny labirynt? Mogłam tylko spróbować.
Rezolutnie zamknęłam oczy, wyciągnęłam przed siebie ręce i skierowałam się tam, gdzie mnie wzywano. Nie było to łatwe i wędrowałam bardzo powoli. Pomimo wyciągniętych rąk wpadałam na skały, po czym szłam dalej chwiejnym krokiem, potłuczona i posiniaczona. Wielokrotnie zatrzymywałam się, próbując patrzeć, ale zaraz robiło mi się niedobrze, gdyż widziałam już nie tylko podwójnie, ale nawet potrójnie i poczwórnie. Doprowadzało mnie to do wściekłości.
Nie miałam pewności, czy naprawdę posuwam się do przodu, równie dobrze mogłam - i tego się obawiałam - kręcić się w kółko. Jednak szarpanie niewidzialnej uwięzi nie ustawało i w miarę upływu czasu łatwiej na nie reagowałam i lepiej wyczuwałam jego kierunek. Zawadziłam rękami o skały po obu stronach. Zaraz potem moje wyciągnięte dłonie napotkały twardą powierzchnię. Było to coś gładkiego w dotyku. Wydało mi się tak dziwne, że ośmieliłam się otworzyć oczy.
Zobaczyłam jaskrawy ostry blask, tak silny, że mógłby mnie pochłonąć, spalić na popiół. I chociaż nie poczułam gorąca, ten blask mnie oślepił. Pośpiesznie zacisnęłam powieki.
Zbadałam dłońmi niewidzialną powierzchnię od dołu do góry i z boku na bok. Wypełniała przerwę między dwiema ścianami skalnymi od samej ziemi, a sięgała przynajmniej tak wysoko, jak mogłam dostać palcami. Nie wyczułam na niej żadnego pęknięcia, ba, nawet nierównego miejsca.
Cofnęłam się i spróbowałam ominąć niesamowitą zaporę. Nie znalazłam jednak innej drogi, a mój przewodnik uparcie ciągnął mnie do wąwozu, który w taki sposób zakorkowano.
Wreszcie osunęłam się na ziemię. Więc taki czeka mnie koniec. Jedyną drogę prowadzącą do celu zagrodzono, gdybym zaś starała się zawrócić, nie znajdę przewodnika. Zrezygnowana, oparłam głowę na podciągniętych kolanach...
Nagle... nie siedziałam już na kamieniu, tylko jechałam na koniu. Nie mogłam w to uwierzyć! Odważywszy się wreszcie unieść powieki, zobaczyłam Rathkas potrząsającą grzywą i jej małe ucho. Przemierzałyśmy miłą dla oka, zielonozłotą krainę. Kildas... prócz mnie była tam Kildas - i Solfinna. Miały na głowach kwietne wianki i białe kwiaty były wplecione w wodze ich wierzchowców. Obie śpiewały. Wszyscy śpiewali... i ja także.
Wtedy zrozumiałam, że to była jedna strona medalu, tak jak skalny labirynt i świetlna bariera - drugą. Zapragnęłam krzyknąć na cały głos, ale z moich ust wydobyły się tylko słowa pieśni.
Herrelu! Rósł we mnie okrzyk, który wiązł mi w gardle. Herrelu! Gdybyś wiedział, mógłbyś złączyć nas w jedną całość. Nie byłabym jednocześnie Gillan podróżującą wraz z innymi żonami Jeźdźców ani Gillan zagubioną wśród skał. Byłabym znów sobą!
Rozejrzałam się wokoło i zobaczyłam całą Kompanię rozciągniętą na drodze biegnącej przez zielone łąki. Jeźdźcy Zwierzołacy umaili hełmy kwiatami. Wyglądali jak przystojni mężczyźni, podobni do mieszkańców High Hallacku, a tkwiącą w każdym z nich bestię starannie ukryli. Było to radosne towarzystwo, ale nie znalazłam wśród nich tego, którego szukałam.
- Ach, Gillan - odezwała się Kildas - czy kiedykolwiek widziałaś taki piękny dzień? Mogłoby się wydawać, że wiosna poślubiła lato i że to, co mają najlepszego, wita nas w tym kraju.
- Masz rację - odpowiedziały moje usta zamiast tej, która niezupełnie była Gillan.
- Wiesz, to dziwne - ciągnęła ze śmiechem Kildas. - Próbowałam sobie przypomnieć, jak to było w Krainie Dolin. I przekonałam się, iż moje wspomnienia bledną niczym sen po przebudzeniu. Zresztą nie ma żadnego powodu, żebyśmy o tym pamiętały...
Oczywiście, że jest, zawołałam bezgłośnie. Przecież ja również stamtąd przybyłam i muszę się połączyć...
Podjechał do mnie jakiś Jeździec, trzymający gałązkę obsypaną białymi kwiatami, które wyglądały jak odlane z wosku. Pachniały tak mocno, że odurzały zmysły.
- Te kwiaty słodko pachną, pani - powiedział do mnie. - Lecz ich woń nie jest tak słodka jak ta, która zechciałaby przyjąć mój podarunek...
Wyciągnęłam rękę po ukwieconą gałąź.
- Herrelu...
Ale kiedy podniosłam wzrok z kwiatów na ofiarodawcę, zobaczyłam na jego hełmie czerwone ślepia niedźwiedzia. Zwierzołak zmrużył oczy i wpił je w moje. Potem nagle podniósł dłoń. Trzymał w niej jakiś mały, błyszczący przedmiot, który skupił całą moją uwagę, tak że nie mogłam oderwać od niego spojrzenia.
Uniosłam głowę z kolan. Otaczały mnie cienie i mrok, będące całkowitym przeciwieństwem tamtej zieleni i złota. Nie jechałam wiosenną porą wśród kwiatów, ale kuliłam się między zaczarowanymi głazami w środku zimy. Jednak stamtąd zabrałam ze sobą pewność, że istotnie były dwie Gillan -jedna, która usiłowała przedostać się przez te góry, i druga, która nadal jechała ze swymi towarzyszkami z High Hallacku.
To Halse podjechał do mnie, to on zauważył, że wróciłam do tamtej Gillan i odesłał mnie tutaj. Lecz gdzie był Herrel, co miał wspólnego z moim drugim jot
Nagle uświadomiłam sobie, że w otaczającej mnie ciemności nie widzę zwielokrotnionego obrazu otoczenia, że mogę spokojnie rozejrzeć się dookoła. Czyżby niewidoczna zapora również zniknęła?
Poczołgałam się znów do tego miejsca. Tym razem zobaczyłam nie oślepiające światło, tylko blask: ścianę zielonego blasku. Zbliżyłam się i oparłam na niej ręce. Tak, była mocna jak przedtem. Bez wątpienia były to czary. Nie wiedziałam jedynie, czy jest to dzieło Jeźdźców Zwierzołaków, czy też dawno temu stworzone zabezpieczenia. Czułam tylko, że muszę w jakiś sposób przejść przez blask lub go obejść.
Nie uda mi się tu taka wspinaczka, jak w tamtej dolinie. Nie miałam też żadnego narzędzia, żeby się podkopać pod świetlną zaporę. Świetlna ściana trochę zbladła w nocy i mogłam dostrzec, co się za nią znajduje.
Rozciągała się tam otwarta przestrzeń i kończyły się ruiny cyklopowego muru z kolorowych głazów. Może już nie będę musiała obawiać się czarów mamiących wzrok. Lecz jak się przedostać przez tę przegrodę...
Oparłam się plecami o ścianę i z rozpaczą wpiłam oczy w zielony blask. Zapora nie mogła być zbyt gruba, widziałam przez nią tak łatwo. Gdybym umiała zmieniać postać tak jak ci, których tropem szłam, choć na kilka chwil stać się orłem, nie byłoby to trudniejsze niż duży krok. Ale to nie moja magia.
Lecz jakaż naprawdę ta moja magia-wola, którą się posługiwałam? Jak tu zastosować tę jedyną, słabą broń? Nie wiedziałam... A przecież musi być jakiś sposób!



To-Co-Przemierza-Szczyty


Było mi zimno i dokuczał mi głód, zarówno fizyczny, który mogłam zaspokoić jedzeniem, jak i duchowy: pragnienie odzyskania tego, co mi odebrano. Znalazłam się w pułapce, ponieważ nie miałam gdzie wracać, ani też -jak sądziłam - nie zdołam opuścić tego miejsca.
W Krainie Dolin od czasu do czasu wyruszałam w pole z Damą Alousan i jakimiś wieśniaczkami w poszukiwaniu ziół i leczniczych korzeni. Latem widywałam sieci utkane przez polne pajączki, które rozpinały je między dwoma krzaczkami czy kępami trawy. Były to misterne pułapki, ale zarazem zapory...
Dlaczego teraz przypomniał mi się ten obraz? Sieć rozpostarta pomiędzy dwiema mocniejszymi od niej podporami? Jak ta świetlna ściana, która mnie tu zatrzymała...
Podniosłam głowę i przyjrzałam się uważniej kamiennym blokom. Nie zdołam się na nie wspiąć; były więcej niż dwukrotnie ode mnie wyższe i zupełnie gładkie. Stanowiły część owego starożytnego muru czy fortyfikacji. A przecież głazy, między którymi znajdowała się świetlna zasłona, wyglądały raczej jak coś w rodzaju słupów czy przypór oddzielonych z tyłu od reszty muru. Podczołgawszy się do przodu, odkryłam, że mogłam wepchnąć palce aż po nasadę w szczelinę między nimi a resztką muru.
Pajęcza sieć... Jeśli uniknie się klejących nici, można ją zniszczyć łamiąc jej podpory. Uczepiłam się tej myśli, ponieważ nic innego nie przyszło mi do głowy. Niedawno siłą woli wydobyłam kościaną tubę z torby z lekarstwami. Lecz tu miałam do czynienia z ciężkimi kamiennymi blokami, które można by przemieścić tylko wspólnym wysiłkiem wielu ludzi. A poza tym, czy mam pewność, że poruszywszy jedną z podpór, zniszczę świetlną pajęczynę?
Zasłoniwszy oczy, oparłam się o głaz ze zburzonego cyklopowego muru. Chociaż owinęłam się futrzanym pledem, czułam chłód kamienia. Zdawało się to tylko potwierdzać absurdalność mojego pomysłu. I wciąż nie dawało mi spokoju tamto przyciąganie z daleka...
Spojrzałam znów na filary "podtrzymujące" zasłonę z zielonego blasku. Wyglądały na osadzone na jednakowej głębokości i nic nie ruszyłoby ich z miejsca. Dlatego skierowałam wzrok na stojący na lewo od nich głaz i odwołałam się do mojej woli.
Upadnij! Upadnij! Biłam w niego mocą pragnienia, potrzeby, jakbym uderzała całym ciałem, rękami, wytężając wszystkie fizyczne siły. Upadnij! Zadrżyj i upadnij! Nie musiałam pamiętać o braku czasu, tak jak w obozie Ogarów z Alizonu. Czas stracił dla mnie wszelkie znaczenie. Istniał tylko ten filar i zielona kurtyna z blasku... i świadomość, że muszę przez nią przejść. Upadnij... zadrżyj i upadnij!
Świat zewnętrzny zbladł i zniknął. Widziałam tylko wysoki, ciemny cień, o który uderzały małe błękitne strzały. Najpierw w jego szczyt, a później, celniejsze już, w podstawę. Ziemio, rozluźnij się! Podstawo, zadrżyj! Całe moje jestestwo stało się wolą, którą kierowałam...
Zadrżyj! Upadnij!
Ciemny filar drgnął. To było to! Podstawa! Uderzać w podstawę... Niebieskie ostrza w mroku nie należącym do mojego świata, chociaż powinnam go znać. Zadrżyj... upadnij...
Kamień zachwiał się powoli, zakołysał...
Usłyszałam dźwięk! Dźwięk, który wstrząsnął moim ciałem. Przeszył mnie ból tak wielki, że pokonał mój umysł i wolę... i zepchnął w nicość!
Spoczywałam na twardej, niewygodnej powierzchni. Na twarz spadały mi krople deszczu lub deszczu ze śniegiem. Otworzyłam oczy. W nozdrzach wiercił mi silny zapach, jakiego jeszcze nigdy nie spotkałam. Z trudem usiadłam;
byłam bardzo osłabiona.
Na głazie, który atakowałam, zobaczyłam czarne blizny. Jedna z podpór świetlnej sieci stała mocno przechylona w przeciwnym ode mnie kierunku, jakby wskazywała mi dalszą drogę. W miejscu zapory ziała pustka. Podczołgawszy się, dotknęłam ręką sczerniałej powierzchni kamienia i cofnęłam ją natychmiast, sparzywszy palce. Niezdarnie wstałam i powłócząc nogami przeszłam przez nie istniejącą zaporę na otwartą przestrzeń.
Był dzień, lecz ciemne chmury zamieniały go w zmierzch. Padał śnieg z deszczem, jego lodowaty dotyk przenikał do szpiku kości. Nie miałam już omamów wzrokowych i widziałam dobrze. Nie otaczały mnie wirujące głazy, tylko normalne skały, które znałam przez całe życie. I dostrzegłam jeszcze coś: wykutą w skale drogę.
Weszłam na nią chwiejąc się na nogach. Byłam tak zmęczona, że po kilku krokach musiałam znów usiąść. Tym razem zaspokoiłam głód kilkoma alizońskimi racjami żywnościowymi.
Okoliczne skały porastał mech, podczas gdy nic nie rosło między niebieskozielonymi głazami. A kiedy odetchnęłam głęboko, poczułam w powietrzu nie znaną dotąd świeżość.
Odkąd uwolniłam się z pułapki, wewnętrzne przyciąganie nasiliło się, zdawało się mnie ponaglać, jak gdyby potrzeba zjednoczenia stała się znacznie ważniejsza i bardziej paląca niż przedtem.
Przełknąwszy suchy prowiant, znów się podniosłam. Miałam szczęście, że zapomniana droga okazała się dość gładka, gdyż przy obecnym osłabieniu nie mogłabym iść po nierównym terenie tak jak wczoraj. Zresztą była to raczej wąska ścieżka niż droga, bardzo dawno temu wykuta w skale upstrzonej teraz czerwonymi i jasnozielonymi plamami porostów. A dzięki dziwnej właściwości tej krainy zasięg mojego wzroku ograniczała mgła, która w High Hallacku nie towarzyszyła opadom deszczu, ale tutaj wisiała nad ziemią.
Droga powoli się obniżała i raptem po obu stronach pojawiły się kamienne mury. Była za wąska, żeby mógł nią przejechać oddział jazdy. Jeżeli prowadziła do zaginionej twierdzy, to cała jej załoga musiała składać się z piechoty. Tu i ówdzie w zagłębieniach terenu rosły okaleczone przez wichurę karłowate drzewa, kępy krzaków i zeschłej trawy. Minęłam ostatni zakręt i zeszłam ze zbocza na otwartą przestrzeń. Nie mogłam określić jej rozmiarów, ponieważ przesłaniała ją mgła.
Starodawny szlak spod kamiennej bramy zaprowadził mnie na otoczony murami, ale nie pokryty dachem teren. Wydał mi się czymś w rodzaju owalnego dziedzińca. W murze, w regularnych odstępach, znajdowały się nisze, które zamurowano do ponad trzech czwartych wysokości, pozostawiając na górze tylko niewielki otwór. Na każdej głęboko wyryto jakiś symbol. Większość tych symboli była bardzo zniszczona, tak wygładzona przez czas i niepogody, iż pozostał z nich ledwie widoczny rysunek, chociaż niektóre, zwłaszcza na prawo ode mnie, lepiej się zachowały. Nie wiedziałam, co oznaczają.
Niewielkie otwory zamurowanych nisz były ciemne. Zatrzymawszy się przed pierwszą niszą, zachwiałam się na nogach z zaskoczenia. Z tego otworu coś do mnie dotarło... Ale co? Uderzenie niewidzialnej siły? Kiedy odwróciłam się w tę stronę, zrozumiałam, że była to prośba o informację, pytania: "kto", "po co" i "dlaczego". Zadała je nieznana inteligencja.
Nie wydało mi się dziwne, że odpowiedziałam głośno rozumnej ciszy:
- Jestem Gillan z Krainy Dolin, zwanej też High Hallackiem. Przybyłam tutaj, żeby odzyskać drugą część mojej istoty. Szukam tylko tego, co mi zabrano - ani mniej, ani więcej.
Moje oczy i uszy nie zauważyły żadnej zmiany. Natomiast wyczułam przebudzenie strażnika lub strażników, którzy przebywali w tym miejscu od niepamiętnych czasów i teraz skupili na mnie uwagę. Możliwe, że moje słowa nic dla nich nie znaczyły, że nigdy nie mieli do czynienia ze słowami. Wiedziałam jednak, że przyjrzeli mi się uważnie, zbadali i ocenili. Ruszyłam środkiem owego "dziedzińca", zwracając się ku kolejnym niszom to z jednej, to z drugiej strony.
Z nisz o wyraźniejszych symbolach emanowała taka sama moc, jak z tych z zatartymi niezrozumiałymi znakami. Przebywali w nich strażnicy, a ja mogłam zagrozić temu, czego mieli strzec. Ile czasu upłynęło, odkąd po raz ostatni spełnili swój obowiązek?
Dotarłam do końca owalnej przestrzeni i stanęłam przed kamienną bramą, za nią dalej biegła ta sama droga. Potem odwróciłam się do strażników. Nie wiem, na co czekałam... Na pozwolenie na kontynuowanie wędrówki, aprobatę dla jej celu? Jeżeli czegoś podobnego oczekiwałam, to spotkał mnie zawód. Przestano mnie wypytywać i to było wszystko. A może tylko to było potrzebne? Ja jednak poczułam się bardzo samotna i zdałam sobie sprawę, iż w głębi duszy pragnęłam czegoś więcej niż tego milczącego przyzwolenia.
Wykuta w skale droga ponownie zaprowadziła mnie na szczyt kolejnego podłużnego wzgórza i zeszła w dół. Było tu więcej drzew i brunatnej trawy. Deszcz nadal padał, chociaż nie był już taki zimny. Napotkawszy wydrążoną w skale sadzawkę, nabrałam wody w dłonie i napiłam się. Była bardzo zimna, lekko słodkawa i odświeżała tak samo jak powietrze.
Teraz skalny trakt biegł wzdłuż sporego wzniesienia. Po prawej zauważyłam obniżenie terenu, wciąż przesłonięte mgłą. I przez cały czas jedynym dźwiękiem, który słyszałam, był tylko plusk deszczu. Jeśli jakieś zwierzę lub ptak zamieszkiwało te strony, to ukryło się w przytulnej norze lub gnieździe.
Członki zaczęły mi ciążyć; bałam się, że nie zajdę daleko, a coraz silniejsze przyciąganie sprawiało ból. Dotarłam do końca wykutej drogi i znalazłam się w niewielkim zagajniku. Drzewa były pozbawione liści, ale ich splątane gałęzie mogłyby dać jakąś osłonę. Usiadłam pod jednym z drzew, owinąwszy się ciasno futrzanym pledem. Wprawdzie wilgotne włosy zbiły się w kłaki, lecz samo lico skóry okazało się nieprzemakalne i dobrze chroniło przed deszczem. Z tego miejsca nadal mogłam widzieć drogę wynurzającą się z zasnutego mgłą płaskowyżu Strażników i ginącą w tej samej mgle i w przyszłości, której nawet nie próbowałam odgadnąć. Skuliłam się i przyciągnęłam do siebie skraj pledu, aż okryłam się nim całkowicie.
Niepokoiło mnie rosnące wyczerpanie. Miałam odpowiedni kordiał w torbie z lekarstwami, kilka łyczków wzmocni mnie na jakiś czas. Ale jeśli roztrwonię go na początku wędrówki, która może trwać długo, będę zupełnie bezbronna wtedy, gdy znajdę się w niebezpieczeństwie. Jeżeli jednak nie odzyskam choć części sił do rana, będę musiała zaryzykować. Zimno... czy już zawsze będzie mi tak zimno?
Nie! Nie było mi zimno. Ciepło! Poczułam ciepło słońca i zapach kwiatów! Tym razem nie jechałam konno. Otworzywszy oczy, wyjrzałam z namiotu. Było późne popołudnie i gdzieś w pobliżu szemrał strumyk. Znów ocknęłam się w zielonozłotej krainie drugiej Gillan. Zbliżał się do mnie jakiś mężczyzna, odwracając twarz. Lecz nikt i nic go przede mną nie ukryje - żadna zmiana postaci!
- Herrelu! - zawołałam.
Błyskawicznie odwrócił głowę i wpił we mnie wzrok. Twarz Jeźdźca była nieruchoma, jak wykuta z metalu, i jego oczy też miały taki sam wyraz. Zmieniły się, gdy głębiej zajrzały w moje.
- Herrelu! - Zrobiłam coś, czego nigdy dotąd nie robiłam, poprosiłam kogoś o pomoc, wyciągnęłam błagalnie ręce...
Herrel znalazł się przy mnie niemal jednym skokiem, niczym polujący górski kot. Ukląkł i nasze oczy się spotkały.
Wszystko, co chciałam mu powiedzieć, uwięzło mi w gardle. Mogłam tylko powtarzać jego imię. Złapał mnie za ręce, zarzucił pytaniami, lecz ani nie słyszałam jego słów, ani nie byłam w stanie mu odpowiedzieć. Tylko wszechogarniające pragnienie zjednoczenia trwało jak niemy krzyk w moim umyśle.
Usłyszałam męskie głosy. Do namiotu wpadli Jeźdźcy, rzucili się na Herrela i odciągnęli ode mnie mimo zaciekłego oporu. Znów spojrzałam na Halse'a. Jego usta wykrzywił grymas nienawiści, a oczy płonęły, paliły żywym ogniem. Znowu uniósł to, co mnie wypędziło - do lasu i w deszcz, i w świadomość, iż ponownie znalazłam się na wygnaniu.
- Herrelu! - szepnęłam powoli i miękko. Przez ten cały czas żywiłam cichą nadzieję - jakże słusznie - iż Herrel nie należał do tych, którzy pozostawili mnie samą na pustkowiu. Czy oszukano go przy pomocy tamtej Gillan? Halse przyniósł jej kwiaty, jakby się do niej zalecał. Czyżby pod wpływem ich czarów druga Gillan wybrała Halse'a? Jak daleko się posunęła?
Chłód, który wciąż mnie nie opuszczał, tkwił w mojej piersi niby lodowy miecz. Halse miał moc rozdzielenia mnie z moim drugim ja, użył jej, odkrywszy, iż znów się połączyłyśmy - aby jeszcze raz mnie wygnać. Halse albo ktoś inny, ale przypuszczałam, że to był Halse, starał się wzbudzić we mnie wstręt do Herrela, ukazując mi go takim, jakim się stawał po zmianie postaci. A potem ochoczo wystąpił przeciwko mnie, kiedy Jeźdźcy przekonali się, że mam własną moc. Dlaczego próbowałby teraz pozyskać sobie moje względy? Fragmenty tego, co mi kiedyś opowiedział Herrel, ułożyły się w pewną logiczną całość.
Herrel nazwał siebie ostatnim wśród Jeźdźców. Nie był tak utalentowany jak pozostali i dlatego tamci niezbyt się z nim liczyli. Zgodnie ze zwyczajem rzucił czary na swój płaszcz, wiedząc, iż nie przyciągnie żony. A jednak mnie przyciągnął, czemu?
Po raz pierwszy wróciłam myślą do czasu, gdy stałam na skraju wiosennej kotliny, patrząc na płaszcze Jeźdźców i oglądając je podwójnym wzrokiem. Czemu podniosłam płaszcz Herrela? Nie skłoniło mnie do tego jego piękno. A jednak podeszłam do niego, mijając pozostałe, i wzięłam do rąk pod wpływem takiego samego impulsu, jak inne panny z High Hallacku.
Tak więc Herrel odniósł sukces tam, gdzie inni Jeźdźcy życzyli mu klęski. Ja zaś aż do tej chwili nie wiedziałam, dlaczego wybrałam płaszcz Herrela, a przez to i jego samego. Halse zaś został pominięty i pełen wściekłości odjechał sam z weselnej doliny. Wyglądało na to, że tylko on jeden spośród kawalerów od samego początku zamierzał odebrać Herrelowi żonę. Gdyby wystąpił przeciwko każdemu innemu Jeźdźcowi, spotkałby się z zemstą całej Kompanii, a Halse miał w sobie więcej determinacji niż pozostali.
Czy po tym, jak oderwali ode mnie tamtą Gillan, Halse uczepił się mojego drugiego ja, odbierając ją Herrelowi... Ile życia miała w sobie druga Gillan? W Krainie Dolin przetrwały stare opowieści, których przyjemnie słucha się w zimowe noce, siedząc w miłym towarzystwie przy kominku, kiedy lekki dreszczyk tylko zwiększa poczucie błogostanu i własnego bezpieczeństwa. Słyszałam strzępy historii o "sobowtórach", czyli podobiznach żywych ludzi ukazujących się pierwowzorom, co zazwyczaj przepowiadało im rychłą śmierć. Czy taki "sobowtór" jechał teraz u boku Halse'a?
Nie, tamta Gillan była bardziej materialna, a przynajmniej tak wyglądała. Wygląd... iluzja... Czy Halse rzeczywiście tworzył - nie bez pomocy - dla siebie żonę? A może tylko jej "sobowtóra", żeby uspokoić urażoną miłość własną i oszukać tych, których mogło zdziwić moje zniknięcie, powiedzmy, Kildas? Czy posłużył się drugą Gillan, żeby ukarać Herrela, który nie znał jej prawdziwej natury? Jeżeli tak było, to nasze krótkie spotkanie w namiocie otworzyło mu oczy. Nie wątpiłam, iż zorientował się, że istniały różne Gillan.
Stosując tę samą metodę co wtedy, gdy powaliłam kamienny filar, spróbowałam dosięgnąć drugiej cząstki mojej istoty i znów stać się całą. Nie udało mi się to, mimo że nadal łączyła nas niewidzialna więź. Widocznie ostrzeżeni Jeźdźcy musieli jakoś mi to uniemożliwić, odgrodzić czymś w rodzaju zapory.
Deszcz ustał, ale niebo się nie przetarło i w lasku wokół mnie było tak cicho, że słyszałam, jak woda kapie z gałęzi. Dopiero w nocy przerwały ciszę inne odgłosy. Dotarł do mnie skwir, który mógł być okrzykiem jakiegoś skrzydlatego łowcy, i - ze znacznie większej odległości - ledwie dosłyszalne szczekanie psów...
Nie miałam żadnej broni poza nożem myśliwskim, który zabrałam z obozu Alizończyków. A nawet w Krainie Dolin grasowały czworonożne drapieżniki, którym nie należało stawiać czoła samotnie i bez oręża. Przeraziła mnie ta myśl i nagle zobaczyłam w lasku i w całej okolicy mnóstwo ruchomych cieni, nie mających żywych odpowiedników. Prawie tak, jakbym znów znalazła się w koszmarnym borze z moich snów.
Uciekaj, biegnij... drogą... na otwartą przestrzeń! - zawołała jakaś część mojego umysłu. Nie, pozostań ukryta w cieniu - radziła druga. Pod osłoną pledu byłam tylko jeszcze jednym cieniem... Zostań! Odejdź! - walczyły ze sobą. Wróć do owalnego dziedzińca Strażników! Sama myśl o murach uspokajała. Lecz to, co zmuszało mnie do dalszej podróży, na pewno nie pozwoli na odwrót. A jeśli zerwę tę więź i nie zdołam potem jej odnaleźć, stracę przewodnika...
Zostań - idź...
Znużenie skleiło mi powieki, a głowa bez udziału woli wsparła się na podciągniętych nogach. Nie kończący się spór ucichł we śnie.
Najpierw dotarł do mnie ohydny smród. Ocknęłam się łapiąc oddech i dusząc w kłębach cuchnącej, żółtej mgły, która gęstniejąc napływała znad drogi. Smród ściskał gardło, parzył płuca...
Nie była to ta sama lekka mgła, która nadal zasłaniała horyzont przed moimi oczami, ale żółta, lekko fosforyzująca chmura zgnilizny. Wymiotowałam, kaszlałam. Nic równie ohydnego nigdy nie skalało świata, który znałam.
Leżąc, wyczułam wibrację gruntu. Coś przemierzało starożytną drogę z takim ciężarem i siłą, że ziemia się trzęsła. Nie zdążę uciec. Mogłam tylko mieć nadzieję, że nieruchoma pozycja, cień pledu - cokolwiek - uchroni mnie przed odkryciem. Nie odważywszy się przyłożyć ucha do wilgotnej, błotnistej ziemi, oparłam o nią rozwartą dłoń, żeby lepiej odczytać wibracje. Wydawało mi się, że nie wywołały ich ciężkie, powolne kroki jakiegoś ogromnego stwora, lecz szybki bieg lub tętent licznych nóg...
Ohydna mgła była bardzo gęsta. Uświadomiłam sobie, że jeżeli zasłoniła przed moim wzrokiem starożytną drogę, to na pewno ukryje mnie przed tym, co mnie mijało! Uczepiłam się więc tego promyka nadziei, jak robi to każdy człowiek, który znajdzie się w wielkim niebezpieczeństwie.
Niewątpliwie nadeszła dla mnie taka chwila. Wzdragałam się wewnętrznie - i zewnętrznie - przed niesamowitą mgłą i tym, co się w niej kryło. Coś tak obcego mojej duszy i ciału, że mogło mnie zbrukać w sposób niemożliwy do ujęcia w słowach.
Teraz już nie tylko wyczuwałam wibracje ziemi, ale słyszałam też dźwięki: odgłos szybkich kroków i to niejednej pary nóg, choć nie potrafiłabym określić, czy to stado biegnących zwierząt, czy gromada dwunożnych biegaczy.
Żółta chmura zgnilizny zaczęła silniej fosforyzować i przybrała czerwony odcień, jak rozpuszczona w wodzie krew. Towarzyszyło j ej również ciche brzęczenie. Kiedy wytężałam słuch, wydało mi się, że złożył się na nie śpiew wielu głosów, lecz nie zdołałam rozróżnić słów. Mgła kierowała się w stronę płaskowyżu Strażników.
Aż do krwi zacisnęłam zęby na własnych palcach, żeby powstrzymać okrzyk przerażenia wyrywający mi się z piersi. Czy lepiej było patrzeć, czy też znacznie lepiej nie oglądać tego nocnego biegacza czy biegaczy? Żółtą mgłę upstrzyły czerwone plamki, a brzęczenie stało się tak głośne, iż napełniło mój umysł i wstrząsnęło ciałem. Myślę, że to paniczny strach uratował mnie owej nocy, ponieważ obezwładnił tak, iż zmartwiała nie mogłam ani myśleć, ani się poruszyć. Byłam bardzo blisko śmierci. Strach może zabijać, a ja nigdy w życiu nie byłam tak przestraszona, gdyż opadł mnie na jawie, w świecie, który zawsze uważałam za normalny i zrozumiały.
Miałam w ustach smak krwi, dusił mnie przyprawiający o mdłości smród. Pomyślałam, że nigdy nie poczuję się czysta, chyba że zdołam jakoś uciec. Po chwili jednak już nie widziałam czerwonych plamek, a brzęczenie cichło, oddalało się.
Mimo to nie mogłam się poruszyć. Zupełnie opadłam z sił, jakby wszystka krew wypłynęła ze mnie przez otwartą, śmiertelną ranę. Siedziałam jak sparaliżowana strachem pod bezlistnym drzewem.
Dźwięki ucichły. Teraz już jedynie drgania informowały mnie, że nieznana ohyda nadal podąża starożytną drogą. Dokąd? Do dziedzińca Strażników, a potem do ruchomych skał.
Z wysiłkiem największym od czasu opuszczenia Norstead zmusiłam się do wstania. Opuszczenie cienia drzew i dotarcie na skraj lasu było prawdziwą torturą. Nie odważyłam się jednak tam pozostać, z obawy przed powrotem tego czegoś, co przemierzało nocą szczyty. Zbliżyłam się do granic wytrzymałości fizycznej i czekała na mnie śmierć - byłam tego pewna.
Nie ośmieliłam się wyjść na drogę. Potykając się, szłam skrajem lasku. Towarzysząca mi od momentu przybycia w te strony "zwykła" mgła zgęstniała, zasłaniając wszystko dookoła, tak że czasami moje pole widzenia ograniczało się do kilku kroków. Przetrwał też obrzydliwy smród żółtej chmury.
Przez jakiś czas miałam z prawej lasek, w którym przedtem się zatrzymałam, obiecujący jakie takie schronienie. Potem znów musiałam wyjść na drogę, gdyż teren z jednej strony obniżał się, z drugiej zaś podnosił. I wciąż nasłuchiwałam, czy nie zbliża się z tyłu To-Co-Przemierza-Szczyty.
Droga stała się bardziej stroma i jeszcze bardziej zwolniłam kroku. Dyszałam ciężko, gdy zatrzymałam się, by odpocząć przez kilka chwil. Później z tyłu usłyszałam krzyk, a raczej skrzek, który, choć stosunkowo cichy, sprawił, że dech we mnie zaparło i krzyknęłam z przerażenia. Albowiem zabrzmiała w nim ta sama zjadliwość niewiarygodnego koszmaru, co w odgłosach wydawanych przez żółtą chmurę. Dobiegł z daleka, ale to nie oznaczało, że tamta ohyda nie wraca.
Zataczając się, rzuciłam się do ucieczki, na oślep, zapominając o zachowaniu ostrożności, wiedząc tylko, że muszę biec tak długo, jak długo zdołam utrzymać się na nogach.
Potem zaś będę zmuszona pełznąć, toczyć się albo podciągać, wczepiając się palcami w ziemię dopóty, dopóki życie we mnie kołacze.
Ogarnął mnie paniczny strach, żywcem przeniesiony z martwego lasu świata snów w biały dzień. Uczepiłam się skały na skraju klifu, żeby zachować równowagę i po chwili pobiegłam dalej. Pośliznęłam się i upadłam na kolana w napotkanej po drodze błotnistej kałuży. Łapiąc z trudem oddech poderwałam się i szłam powłócząc nogami, ponaglana obawą, że powtórnie usłyszę ten skrzek - i to bliżej...
Uświadomiłam sobie, że mgła rzednie dopiero wtedy, gdy ogarnęłam spojrzeniem najbliższą okolicę. Było tam światło... Światło? Zagapiłam się, przyciskając ręce do obolałego boku i chwiejnym krokiem cofnęłam pod skalną ścianę. To światło nie płynęło ani z lampy, ani z gwiazdy, ani z ogniska, po prostu z niczego, z czym mogłabym je skojarzyć. Wyglądało jak smugi żółtawobiałego blasku, zapalone na chybił trafił z oddalonych od siebie źródeł. Nie snopy światła, tylko małe iskierki unoszące się w powietrzu.
Latające światełka, oderwane od jakiegokolwiek płomienia, czasami tańczące razem, kiedy indziej zaś mknące z dala od siebie lub krążące jedno za drugim - ale w sposób nie wskazujący na celowe działanie. Jedno usiadło na chwilę na rosnącym w dole drzewie, rozbłysło, zniknęło... Zbliżały się i oddalały, unosiły w górę i opadały w dół. Od obserwowania ich zakręciło mi się w głowie, prawie tak samo jak wtedy, gdy wpatrywałam się w wirujące skały.
Dziwne światełka nie ostrzegły mnie przed żadnym niebezpieczeństwem, więc po chwili lub dwóch poszłam dalej. Jedno oderwało się od grupy pobratymców i pomknęło w moją stronę. Uchyliłam się, po czym zobaczyłam je wysoko nad głową. Teraz usłyszałam brzęczenie i dostrzegłam skrzydła oraz złożone z wielu fasetek oczy, które świeciły w mroku jak iskierki. Był to owad lub jakieś latające stworzenie - nie uważałam go za ptaka - mniej więcej wielkości mojej ręki, o okrągławym, świecącym jasno ciele...
Nadal unosił się nade mną, ale nie próbował -zbliżyć. Zebrałam więc resztki odwagi, żeby ruszyć w dalszą drogę.
Jeszcze dwa świetliki dołączyły do tego, który mnie eskortował, i przy ich połączonym blasku mogłam iść pewniej i szybciej. Droga znów stała się równa. Rosły przy niej drzewa, widziałam ich liście i czułam zapach świeżej zieleni. W bardzo krótkim czasie przeszłam ze środka zimy do wiosny albo lata. Czy była to zielonozłota kraina tamtej Gillan?
Przynajmniej nasza nić nadal mnie prowadziła. Nie opuścili też mnie moi świecący towarzysze. Później drzewa oddaliły się od traktu, pozostawiając z obu stron pas łąki, a powietrze i wszystko wokół zdawało się witać mnie radośnie, kojąc ból i strach niczym leczniczy balsam głęboką oparzelinę. Nie potrafiłam zrozumieć, dlaczego coś równie przerażającego jak to, przed czym uciekłam, mogło przemierzać te strony. Ponieważ jednak przybyło z kierunku, w którym zmierzałam, nie osłabiłam czujności.
Starożytna droga już nie biegła prosto, ale skręcała i obniżała się, aż w końcu zaprowadziła mnie nad rzekę. Kiedyś przerzucono przez nią most i musiało to być bardzo dawno, ponieważ środkowa jego część się zapadła. W tym miejscu płynął silny prąd i przejście tędy nocą - chyba że z musu - graniczyłoby z szaleństwem. Osunęłam się zatem na skraj mostu i na poły leżąc, na poły siedząc, cieszyłam się, że zaszłam tak daleko w jakim takim stanie.
Poczuwszy mocny zapach, odwróciłam głowę w lewo. Jeden ze świetlików usiadł na ukwieconej gałęzi, która ugięła się pod jego ciężarem. Te kwiaty wyglądające jak odlane z wosku... Takie same Halse ofiarował drugiej Gillan! A więc przynajmniej tyle osiągnęłam: dotarłam do kraju za ukrytą w skale bramą, ojczyzny Jeźdźców, za którą tak tęsknili na wygnaniu. Był piękny, zgoda, ale co miałam sądzić o tym, co przemierzało szczyty w nocy? Czy ta ziemia mogła być również odrażająca i plugawa? Nie znajdowałam się w wywołanym czarami transie ani nie byłam tak zaczarowana jak tamta Gillan i jej towarzyszki. Czy mój prawdziwy wzrok będzie mnie ostrzegał i chronił, czy przeszkadzał?



Kraina Widm


Świt wstał bladoróżowy, a nie szary jak na Wielkim Pustkowiu i w górach. Świetliki odleciały jeszcze przed brzaskiem; teraz zaczęły śpiewać ptaki. Nie wędrowałam już samotnie przez wrogie rodzajowi ludzkiemu okolice. Przynajmniej tak myślałam pierwszego poranka w tej zakazanej krainie.
Krew żywiej popłynęła mi w żyłach. Wróciła mi odwaga i siły. To-Co-Przemierza-Szczyty należało do życia, które pozostawiłam za sobą wraz z zimą.
Bezimienna rzeka płynęła na tyle szybko, że opóźniła moją dalszą drogę, ale poniżej miejsca, w którym odpoczywałam, zauważyłam niewielką zatoczkę z wodą spokojną jak w sadzawce. Pochylały się nad nią drzewa, zanurzając końce gałęzi giętkich niczym łozowe witki, obsypanych różowymi kwiatami. Każdy lekki podmuch wiatru prószył powierzchnię rzeki złotym pyłkiem niby żółtym śniegiem. Smukłe, soczystozielone trzciny porastały brzeg, z wyjątkiem miejsca, gdzie lekko wysuwał się w nurtu duży kamień, jakby położony, by służyć za nabrzeże dla miniaturowej floty.
Wstałam sztywno i zeszłam na ów głaz. Następnie zgarnęłam z wody nieco kwietnego pyłku, pozwalając, by przejrzyste krople spłynęły mi po skórze. Była zimna, ale nie za zimna. Rozpięłam wszystkie sprzączki i klamerki, rozwiązałam sznurówki i zrzuciłam z siebie podartą, brudną i przepoconą odzież. Brodząc w rzece, skierowałam się do upatrzonej zatoczki. Umywszy się, obejrzałam swoje ciało. Rana na boku prawie się zagoiła, pozostawiając różową pręgę. Przypadkowo otarłam się głową i ramionami o ukwiecone łoziny. Zapach ich kwiatów pozostał mi na włosach i skórze. Rozkoszowałam się tą swobodą, nie chcąc wracać do ubrania i uczucia, które wciąż mnie poganiało. Jeżeli była to iluzja, to tak silna, że zawładnęła mną całkowicie. Zresztą, nie chciałam, aby ten czar prysł...
W końcu jednak wyszłam na brzeg i ubrałam się w podróżny strój z tym większą niechęcią, że byłam czysta. Po posiłku ponownie przyjrzałam się zrujnowanemu mostowi. Wyglądał na stary jak świat; Jego szare kamienie pokrył wzór z mchu i porostów. Środkowa część musiała zawalić się przed wielu laty. Nie, jedyny sposób na przebycie tej rzeki, to...
Utkwiłam wzrok w wyrwie. Zauważyłam tam coś - coś tak cienkiego jak nić babiego lata. Czy to iluzja? Odwołałam się do prawdziwego wzroku. Znów doznałam zawrotu głowy na widok dwóch nakładających się na siebie obrazów. Zobaczyłam bardzo stary most, zrujnowany w połowie, i inny, nietknięty, bez zwalonych przęseł! I ten drugi most był prawdziwy. A jednak, pomimo koncentracji całej woli i uwagi, pozostał on dla mnie cieniem, zjawą. Przeniosłam spojrzenie na zatoczkę, w której się wykąpałam, na kwitnące krzaki i drzewa, na bujną zieleń tej przepięknej okolicy - lecz nie dostrzegłam tam charakterystycznego widma iluzji - tylko most tak wyglądał. Czy natknęłam się na kolejne czarodziejskie zabezpieczenie mające powstrzymać tych, którzy nie znali tajemnicy zakazanej krainy?
Zeszłam powoli na dobrze widoczny głaz, zwrócony w stronę mostu zjawy. A może to jeszcze jedna, bardziej subtelna iluzja, utkana po to, żeby nieostrożny podróżnik runął w nurty rzeki? Kiedy doszłam do mostu, opadłam na czworaki i dalej poczołgałam się na łokciach i kolanach, uważnie wypróbowując każdy kamień w obawie, że jakiś obluzowany blok przekręci się i strąci mnie w dół. Bardzo trudno było mi uwierzyć w prawdziwość jego widmowej części.
Dotarłam do końca tego, co pozornie wyglądało na zbudowane z solidnego kamienia. Wysunęłam przed siebie rękę, oczekując pustki, lecz cień okazał się równie materialny jak reszta mostu. Pełzłam prawie na oślep, nie śmiać się rozejrzeć. Oczy donosiły mi bowiem, że wchodzę na przęsło z mgły, zbyt efemeryczne, żeby utrzymać mój ciężar. A w dole woda wrzała i pieniła się wokół podpór. Natomiast dotykowo postrzegałam, iż to mgła jest prawdziwa, wyrwa zaś nie. Od tego wszystkiego rozbolała mnie głowa, prawie tak samo jak wtedy, gdy wpatrywałam się w wirujące skały.
Posuwałam się wciąż na łokciach i kolanach po widmowej nawierzchni, dopóki nie znalazłam się w miejscu, gdzie oba obrazy się pokrywały. Wtedy wstałam i oparłam się ręką o twardy parapet balustrady mostu. Dysząc ciężko, uświadomiłam sobie, iż znowu muszę mieć się na baczności i nie dać się zmylić pozornemu spokojowi tej krainy. Pomoże mi w tym mój podwójny wzrok, ostrzegając i przenikając iluzję.
Teraz starożytna droga wiła się przez pola. Nie pasło się tam bydło ani owce, nie zauważyłam też żadnych przejawów ludzkiej pracy. Od czasu do czasu korzystałam ze zdobytych umiejętności, ale nie zobaczyłam widmowych konturów. Było tam mnóstwo ptaków, które wcale się mnie nie bały, grzebiąc w ziemi w pobliżu moich stóp, szybując w zasięgu ręki lub przyglądając mi się ciekawie z gałęzi jakiegoś krzaka. Należały do innych gatunków i miały bardziej kolorowe upierzenie niż ich pobratymcy z Krainy Dolin. Moją uwagę zwrócił ptak ze skręconymi, czerwono złotymi piórami ogona i rdzawoczerwonymi skrzydłami, który wcale nie latał, ale towarzyszył mi przez jakiś czas, wydając w biegu krótki, pytający dźwięk, jakby oczekiwał logicznej odpowiedzi. Był większy i bardziej pewny siebie niż kogut.
Dwukrotnie widziałam, że obserwowały mnie czworonożne zwierzęta. Jakiś lis przyglądał mi się spokojnie, gdy go mijałam. Dwie wiewiórki, czerwono złote, a nie szare jak te, które zamieszkiwały ogrody Norstead, skrzeczały do siebie, najwyraźniej wymieniając poglądy na mój temat. Gdyby nie niewidzialny sznur, który wciąż ciągnął mnie do przodu, i poczucie konieczności, potrzeby, wędrowałabym z lekkim sercem, ciesząc się każdą chwilą.
Mimo to nie zapomniałam o ostrożności i od czasu do czasu posługiwałam się podwójnym wzrokiem. Słońce wstało i zrobiło się ciepło, więc futrzany pled, który tak dobrze służył mi w górach, teraz tylko ciążył mi na ramieniu. Zwijałam go po raz czwarty, kiedy przypadkiem rzuciłam spojrzenie na ziemię i osłupiałam ze strachu i zdumienia.
Nie rzucałam cienia! Tego ciemnego śladu towarzyszącego wszystkiemu, co stoi lub się porusza w blasku słońca. Smarkle oskarżył mnie o to w obozie Ogarów z Alizonu, ale wtedy byłam zbyt pochłonięta przygotowaniami do ucieczki, żeby wywarło to większe wrażenie. Zresztą, przecież byłam prawdziwa, materialna, z ciała i kości! Wokół mnie wszystkie drzewa, krzaki, wysokie kępy trawy miały odpowiednie plamy cienia, które świadczyły o ich obecności. Tylko ja go nie miałam, jakbym stała się równie niematerialna, jak oglądana przeze mnie widmowa część tamtego mostu.
Czy byłam prawdziwa tylko dla siebie? Alizońscy żołnierze mnie widzieli, dotykali, zamierzali posunąć się jeszcze dalej. Wydawałam im się żywa, prawdziwa. Uczepiłam się tej myśli, chociaż nigdy przedtem nie przypuszczałam, że kiedykolwiek będę wspominać z wdzięcznością spotkanie z tymi łupieżcami i mordercami.
Poruszyłam rękami, usiłując dojrzeć odbicie tego gestu na ziemi. Niepostrzeżenie opuściła mnie pewność siebie, którą odzyskałam podczas porannej wędrówki. Cień jest taki mały i tak rzadko o nim myślimy. Ale gdy go zabraknie... och, to zupełnie inna sprawa. Nagle wydał mi się jednym z najważniejszych moich atrybutów, równie niezbędnym jak ręka czy noga - jak poczucie zdrowia psychicznego.
Nawet odwołując się do podwójnego wzroku, nie odzyskałam cienia. Ale gdy podniosłam oczy na otoczenie, przejrzałam.
Już nie przebywałam w bezludnym świecie. Kiedy się skoncentrowałam, mgliste kontury stały się wyraźniejsze, nieprzejrzyste, i w końcu nabrały materialnego wyglądu. Na lewo od starożytnego traktu odchodziła polna droga prowadząca do jakiegoś gospodarstwa. Zobaczyłam stary dom z dachem zakończonym szczytami, budynki gospodarskie i otoczony murem teren, który mógł być tylko ogrodem. Ostro zakończony dach, rzeźby okalające okap i mansardowe okna odróżniały go od domostw z High Hallacku. Przez brukowany dziedziniec przechodziły jakieś postacie. Im uważniej się przyglądałam, tym wyraźniej wszystko widziałam. Więc to był prawdziwy widok, a puste pola - tylko iluzją.
Cieniem środkowego obelisku.
Wspięłam się tam powoli, rozwinęłam futrzany pled i usiadłam tak, aby w każdej chwili móc podnieść brzegi i owinąć się nim. Oparłam się o zimny kamień, przed sobą widziałam drogę, ponownie połączoną poza ziemną wysepką i ginącą wśród pobliskich drzew.
Jeszcze raz posiliłam się chlebem i serem zdobytymi w gospodzie, ale zjadłam znacznie mniej, niż chciałabym. Dokuczało mi pragnienie i trudno mi było pogryźć chleb, lecz ser zawierał trochę wilgoci, więc łatwiej go połknęłam.
Słońce już zaszło i zapadła noc. Zarzuciłam na ramiona brzegi pledu i okręciłam się nim ciasno. Z lasu docierało wiele różnych odgłosów, zlewających się w coś w rodzaju pomruku. Wytężyłam słuch, usiłując zidentyfikować choć jeden dźwięk, żeby przybliżyć cząstkę znanej przeszłości do dziwnej, obcej teraźniejszości. Powieki ciążyły mi coraz bardziej i zasnęłam.
Ocknęłam się w mroku, z trudem łapiąc oddech, a serce waliło mi jak młotem. Lecz to nie przerażający sen tak mną wstrząsnął. Moja głowa leżała u podstawy monolitu. Drogę przecinały pasma księżycowej poświaty. Mnie natomiast otaczało bardzo jasne światło, srebrzące trójkę kamiennych obelisków.
I znowu wydało mi się, że z zawiązanymi oczami błądzę po omacku po pokoju, w którym znajduje się bardzo cenny skarb, a ja nawet nie mogę sobie wyobrazić, co nim jest. Byłam pewna, że mimo woli przyciągnęło mnie miejsce prawdziwej mocy. Nie umiałam jednak rozpoznać jej natury i nie wiedziałam, czy była to dobra, czy zła siła.

Nie czułam strachu, ale mieszaninę lęku i rozpaczy, ponieważ nie potrafiłam odebrać informacji, które krążyły wokół, a mogły tak wiele dla mnie znaczyć...
Jak długo siedziałam w transie, próbując rozerwać więzy własnej ignorancji i sięgnąć po bogactwa, których rodzaju nie byłam w stanie określić?
Potem wszystko urwało się i zniknęło. Owładnęło mną inne uczucie: potrzeba czujności, świadomość, że muszę być gotowa... Ponownie odebrałam wiadomość, której treści - poza ogólnym znaczeniem, a było to ostrzeżenie - nie mogłam zrozumieć.
Usłyszałam nowy dźwięk... Tętent kopyt na drodze. Ktoś jechał ku mnie z niebezpieczną szybkością. Otaczający moją wysepkę las nagle zaszumiał. Mnóstwo małych, niewidocznych stworzeń dotąd mnie obserwujących uciekło z drogi.
Siedząc pod srebrną kolumną nie czułam strachu... Tylko czekałam, wiedząc, iż powinnam zachować czujność. Jeździec musiał już być bardzo blisko...
W zalaną księżycem przestrzeń wpadł koń. Zauważyłam białe płaty piany na jego piersi i łopatkach. Jeździec tak nieoczekiwanie ściągnął wodze, że zwierzę stanęło dęba, bijąc powietrze przednimi kopytami.
To Zwierzołak!
Koń zarżał i jeszcze raz stanął dęba. Ale człowiek całkowicie nad nim panował. Później wyraźnie zobaczyłam szczyt jego hełmu. Zerwałam się na równe nogi. Pled zsunął się na ziemię i niespodziewanie zaplątałam się w jego fałdach, gdy chciałam pobiec na skraj pagórka. Kopnęłam go i uwolniłam się. Wyciągając ręce, zawołałam - zawołałam? - raczej krzyknęłam:
- Herrelu!
Zeskoczył na ziemię i ruszył w moją stronę, odrzuciwszy do tyłu opończę, zadzierając do góry głowę, jakby chciał spojrzeć mi w oczy (przynajmniej tak mi się wydawało). Lecz jego twarz pozostała ukryta w cieniu hełmu.



Z bestii w człowieka


Wydało mi się, że podróżując w mroźną, zimową noc nagle zobaczyłam przed sobą otwarte drzwi gospody, pełnej ciepła i światła, obiecującej towarzystwo ludzi takich jak ja. Dlatego opuściłam bezpieczną, oświetloną księżycowym blaskiem wysepkę i wybiegłam na spotkanie tego, który jechał tu z takim pośpiechem.
- Herrelu! - Wyciągając ręce zawołałam do niego tak jak wtedy, gdy na krótką chwilę połączyłam się z drugą Gillan.
Wtem w powietrzu między nami pojawił się zielony blask będący cechą charakterystyczną Jeźdźców Zwierzołaków, zwinął się jak wąż, grożąc mi... A kiedy zniknął...
Już raz widziałam bestię skuloną na półce skalnej, zanim z niej nie zeskoczyła, by zapolować na Ogary z Alizonu. Ale wówczas tylko obserwowałam ją w działaniu. Teraz utkwiła we mnie oczy i warknęła, odsłaniając długie kły... Zrozumiałam, że nic nie pozostało z tej istoty, do której mogłabym dotrzeć.
- Herrelu! - Nie wiem, dlaczego wymówiłam to imię, przecież człowiek zniknął.
Potykając się, próbowałam się cofnąć, podczas gdy długa, srebrzysta sylwetka przylgnęła do ziemi, szykując się do skoku. Zrozumiałam, że patrzę w oczy śmierci. Czułam za sobą twardy grunt pagórka, ale nie odważyłam się odwrócić plecami do bestii i wspiąć na nieco bezpieczniejsze miejsce w górze.
Miałam za pasem myśliwski nóż, lecz po niego nie sięgnęłam. Nie pokonam drapieżnika stalą. Zresztą chyba każda broń byłaby teraz nieużyteczna niczym trzcina odbijająca cios miecza.
Spojrzałam prosto w zielone oczy, w których nie dostrzegłam nic ludzkiego, które stały się ślepiami bestii. We wnętrzu dzikiego zwierza nadal przebywał Herrel, ukryty, wtopiony. A może człowiek nie mógł ponownie wyłonić się z górskiego kota? Jeżeli za pomocą swojej woli - mojej mocy - odnajdę ukrytego człowieka, może zdołam przyciągnąć go na powierzchnię. Bo wolałam stanąć na wprost rozgniewanego mężczyzny, niż polującej na mnie bestii.
- Herrelu... Herrelu... - Błagałam go raczej myślą niż głosem. - Herrelu...
Jednak nic się nie zmieniło, tylko z gardła zwierzęcia wydobył się cichy, przytłumiony dźwięk. Oczekiwania... głodu...? Mój umysł z obrzydzeniem wzdrygnął się przed tą myślą, a uwaga niemal rozproszyła. Mimo to walczyłam za nas dwoje najlepiej jak umiałam.
Nagle spłaszczone przy okrągłej głowie uszy uniosły się lekko i górski kot zaryczał zupełnie tak samo, jak przed atakiem na Ogary z Alizonu.
- Herrelu!
Pokręcił głową z boku na bok. Później potrząsnął nią energicznie, jakby chciał się pozbyć irytującego dotknięcia. Przednia łapa z wysuniętymi pazurami zrobiła pierwszy ukradkowy ruch, który mógł zakończyć się tylko skokiem łowcy.
- Jesteś człowiekiem, a nie bestią... Jesteś człowiekiem! Rzuciłam w niego te słowa, chociaż zachwiało się we mnie przekonanie, iż człowiek krył się w kocie. To była jego ojczyzna. Jaką nową mocą władał albo z jakiego nowego źródła mógł ją czerpać?
- Herrelu...!
Dawno temu zgubiłam talizman zabrany z High Hallacku. Nie znałam żadnej rządzącej tym krajem mocy, przed którą mogłabym się odwoływać czy protestować. Wiedziałam, że potwór zaraz mnie zabije. A bardzo trudno jest nie stracić odwagi, kiedy stoi się samotnie, z rozłupaną tarczą i złamanym mieczem, jak ja wtedy stałam.
Krzyknęłam głośno - już nie jego imię - bo ten, kogo znałam jako Herrela, zniknął tak, jakby rozdzieliła nas śmierć. Zamknęłam oczy, gdy moją słabą moc zmiażdżył wybuch nienawiści. Bestia skoczyła.
Ostry ból przeorał ramię, którym w ostatniej chwili zasłoniłam twarz. Jakiś ciężar przygniótł mnie do zbocza pagórka, tak że nie mogłam się poruszyć. Nie chciałam spojrzeć na to, co mnie schwytało, nie mogłam.
- Gillan! Gillan!
Poczułam, że objęły mnie ludzkie ramiona! Pazury bestii już nie rozszarpywały mi ciała. Usłyszałam ochrypły ze strachu i bólu głos, nie zaś warczenie kota.
- Gillan!
Otworzyłam oczy, Herrel pochylał nade mną głowę i na jego twarzy dostrzegłam taką mękę, że moją pierwszą reakcją było zdziwienie. Ściskał mnie tak mocno, że na pewno pozostawił siniaki na plecach i ramionach. Oddychał szybko.
- Gillan, co ja zrobiłem?
Porwał mnie na ręce, jakbym była lekka niczym piórko, i zaniósł na płaski szczyt pagórka. Księżyc świecił bardzo jasno.
Herrel bardzo delikatnie (nigdy nie podejrzewałabym, że może być taki delikatny) wyprostował mi ramię. Dwa wielkie rozdarcia. Tkanina opadła, odsłaniając ociekające krwią szramy.
Na ich widok krzyknął głośno, a potem rozejrzał się dziko, jakby szukał czegoś, co mógł przywołać za pomocą woli.
- Herrel?
Spojrzał mi w oczy i skinął głową.
- Tak, Herrel, teraz jestem Herrelem! Oby żółta zgnilizna przeżarła ich kości, a To-Co-Przemierza-Szczyty pochłonęło ich dusze. Żeby tak ciebie skrzywdzić, ciebie! W lesie są zioła, przyniosę...
- W mojej torbie również są lekarstwa... - Ból jak roztopiony metal płynął w górę mego ramienia, przenikał do barku, ból tak ciężki, że oddychałam z trudem, poświata księżyca wirowała, a obeliski kołysały się tam i z powrotem... Zamknęłam oczy. Poczułam, że Herrel wyciągnął torbę spod pledu, i próbowałam się skupić, by mu powiedzieć, którego balsamu ma użyć. Ale kiedy znów położył mi dłonie na ramieniu, krzyknęłam głośno i utonęłam w głębinie, w której nie było ani bólu, ani świadomości.
- Gillan! Gillan!
Poruszyłam się, nie chcąc opuścić uzdrawiającego mroku, lecz to wołanie szarpało mną coraz silniej.
- Gillan! Na Jesion, na Młot, na Brzeszczot, który nigdy nie rdzewieje, na Jasny Miesiąc, na Blask Neave, na Krew, przelaną dla Tego, do Którego jestem podobny...
Ten pomruk pływał nade mną i wokół mnie, splatając sieć, żeby mnie wyciągnąć ze spokojnej toni, w której leżałam.
- Gillan, czas nagli... Na Kwiat Śmiertnicy, na Bicz z Gorthu, na Ognie Zwierzołaków... Wróć!
Musiałam posłuchać tych głośnych słów, które brzmiały jak zew bojowy. Otworzyłam oczy. Otaczało mnie światło zielonych płomieni. Słodki zapach zakręcił mi w nosie, a płatki kwiatów musnęły policzki, kiedy odwróciłam głowę, żeby zobaczyć tego, który przywołał mnie z powrotem. Herrel stał przed srebrnym obeliskiem, a jego obnażone do pasa ciało również miało srebrną barwę. U jego stóp leżała kolczuga i skórzany kaftan. Ramiona i barki Jeźdźca przecinały ciemnoczerwone pręgi; na niektórych zakrzepły krople krwi. W rękach trzymał ułamaną w połowie gałąź.
- Herrel?
Podszedł szybko i padł na kolana obok mnie. Wyglądał jak wojownik, który dopiero co wrócił z pola walki, o wychudzonej, zmęczonej twarzy, zbyt wyczerpany, żeby go obchodziło, czy zwyciężył, czy też musi poznać gorycz porażki. Ale gdy na mnie spojrzał, ożywił się. Wyciągnął rękę, jakby chciał dotknąć mojego policzka, lecz opuścił ją na udo.
- Gillan, jak się czujesz?
Oblizałam wargi. Gdzieś w głębi mnie coś się zaniepokoiło i poruszyło, jakby po coś daremnie sięgnięto. W ramieniu poczułam lekki ból będący tylko wspomnieniem tego, który przedtem mną targał. Usiadłam powoli. Herrel nie próbował mi pomóc. Miałam zabandażowane ramię, poczułam też ostrą woń dobrze znanego balsamu - więc Jeździec przeszukał moją torbę. Mój ruch spowodował, że spadła ze mnie kaskada kwiatów i pośpiesznie porwanych na kawałki liści o ziołowym zapachu. Leżałam pod ich grubą warstwą.
Herrel zrobił ręką jakiś gest. Zielone światła zgasły. Nie wiedziałam, skąd się wzięły, nie pozostał też po nich żaden ślad.
- Jak się czujesz? - powtórzył Jeździec.
- Dobrze, myślę, że dobrze...
- Niezupełnie. I czas... czas nagli!
- Co masz na myśli? - zapytałam podnosząc garść kwiatów i aromatycznych liści, żeby je powąchać.
- Jest was dwie...
- To wiem - wtrąciłam.
- Może jednak nie wiesz wszystkiego: że można na jakiś czas podzielić człowieka na dwoje - chociaż to szaleńczy i zły czyn. Lecz jeśli te dwie części ponownie się nie spotkają, jedna znika...
- Tamta druga Gillan... odejdzie? - Płatki kwiatów wypadły mi z ręki i znów poczułam w piersi dobrze znany chłód i głód, którego nie może zaspokoić żaden materialny pokarm.
- Albo... ty! - odparł po prostu Herrel, ale przez chwilę nie zrozumiałam jego słów. Chyba wyczytał to z mojej twarzy, gdyż wstał i z całej siły uderzył pięściami w kamienny obelisk, jakby to było oblicze wroga.
- Oni zrobili to myśląc, że ty... ty tutaj, przy mnie... umrzesz tam na Pustkowiu albo w górach. Ta kraina ma potężne zabezpieczenia.
- Wiem o tym.
- Nie wierzyli, że przeżyjesz. A gdybyś umarła, wtedy stworzona przez nich Gillan stałaby się całą. Niezupełnie taką jak ty, tylko w niewielkim stopniu. Lecz kiedy przybyłaś do Arvonu, dowiedzieli się o tym. Powiedziano im, iż jakiś obcy wtargnął do naszego kraju i odgadli, że to byłaś ty. Wówczas znów odwołali się do magii i...
- Posłali ciebie - powiedziałam cicho, gdy nie dokończył.
Odwrócił głowę i znów widziałam jego twarz. Nie spodobało mi się to, co zobaczyłam. Nie znałam słów, które zabliźniłyby tę duchową ranę, tak jak moje balsamy i maści mogły uleczyć obrażenia ciała.
- Powiedziałem ci podczas naszego pierwszego spotkania, że nie jestem taki jak oni. Jeśli zechcą, mogą mnie sobie podporządkować albo oślepić. Zrobili tak wtedy, gdy powołali do istnienia tamtą Gillan, która mnie porzuciła i poszła do Halse'a - a on tego pragnął od samego początku!
Zadrżałam. Halse! Czy ta druga cząstka mojej istoty leżała uszczęśliwiona w objęciach Halse'a, czy witała go z radością? Ukryłam twarz w dłoniach, czując, że wstyd pali mnie płomieniem. Nie... nie...
- Przecież ja jestem sobą... - Nie umiałam dostatecznie jasno wyrazić oszołomienia, które mnie ogarnęło. - Mam ciało -jestem prawdziwa...
Ale czy aby na pewno? W tej krainie byłam widmem, zjawą, podobnie jak jego mieszkańcy byli dla mnie zjawami. Przesunęłam ręką po zabandażowanym ramieniu, z zadowoleniem witając ból, który towarzyszył dotknięciu, ponieważ świadczył o prawdziwości ciała uginającego się pod naciskiem palca.
- Ty jesteś sobą, a ona również jest tobą - częściowo. Jak na razie lżejszą i słabszą częścią. Jeśli jednak przestaniesz istnieć, ona stanie się całą, dostatecznie całą dla Halse'a. Wszyscy Jeźdźcy boją się ciebie, gdyż nie mogą cię kontrolować. Dlatego chcieliby stworzyć za pomocą czarów taką Gillan, którą będą w stanie sobie podporządkować.
"A co byłoby, jeśli... jeśli..."
Herrel wyczytał tę myśl w moim umyśle i odpowiedział:
- Jeśli postąpiłbym tak, jak chcieli, i zamordował cię? Wtedy nie obchodziłoby ich, czy poznałbym prawdę, jeżeli tylko wykonałbym ich rozkazy. Wcale się mnie nie boją. Gdybym zaś, dowiedziawszy się o popełnionym z ich woli morderstwie, zabił się, to po prostu mieliby jeszcze jeden kłopot z głowy. Uznali to za wspaniały plan.
- Ale mnie nie zabiłeś.
Twarz Herrela nie rozjaśniła się. Nadal wyglądał jak człowiek, który wpadł w ręce Ogarów z Alizonu i był przez nich okrutnie torturowany.
- Spójrz na swoje ramię, Gillan. Nie, nie zabiłem cię, lecz przynajmniej w ten sposób im dopomogłem. Jeżeli ta rana uniemożliwi nam podróż, którą musimy odbyć, to już wykonałem ich polecenie...
- Dlaczego?
- Naszym wrogiem jest czas, Gillan. Im dłużej wy dwie pozostajecie rozdzielone, tym bardziej będziesz słabła - i nie zdążycie połączyć się w porę. Mówię to, żebyś wiedziała, co naprawdę nas czeka. Nie wierzę bowiem, iż chciałabyś, abym cię uspokoił pięknymi słówkami i wszystko zachował w tajemnicy.
Może powiedział mi komplement. Nie wiem. Tylko na chwilę zapragnęłam, żeby jednak nie cenił tak wysoko mojej odwagi, bo jego słowa rzeczywiście mną wstrząsnęły, chociaż starałam się to przed nim ukryć.
- Wydaje mi się - odezwałam się, próbując na jakiś czas zapomnieć o strachu i myśleć o innych sprawach - że jesteś kimś więcej, niż sądzisz albo za kogo uważają cię pozostali Jeźdźcy. Dlaczego nie wykonałeś w pełni nakazu, który na ciebie nałożyli? Legendy mówią, że geas to bardzo potężny czar, który trudno jest złamać.
Herrel odszedł od kamiennej kolumny, podniósł z ziemi koszulę i naciągnął ją na siebie.
- Nie przypisuj mi żadnych wielkich zasług, Gillan. Dziękuję mocom, które nami rządzą, że na czas obudziłem się z ich czaru. Albo że ty mnie obudziłaś, ponieważ to twój głos dotarł do mnie w ciemnościach, gdzie mnie uwięzili. Jeżeli sądzisz, iż możesz jechać, to musimy ruszać w drogę. Powinniśmy dogonić Kompanię...
Nałożył skórzany kaftan, a potem kolczugę, zapinająć ozdobny pas. Ale gdy podniósł hełm, stał długą chwilę, wpatrując się w misterną figurkę kota na jego szczycie. Zmrużył oczy, jakby patrzył na coś, co wolałby odrzucić precz. Jednak po tej krótkiej przerwie włożył go na głowę.
Następnie odwrócił się do mnie, pomógł mi wstać i okrył mnie nie ciężkim, futrzanym pledem, lecz własną opończą. Później na poły sprowadził, na poły zniósł mnie z pagórka.
Światło księżyca zbladło; zbliżał się świt. Herrel gwizdnął i jego koń podszedł do nas, parskając cicho, jakby widział więcej niż my w półmroku. Ale Herrel nie okazał zainteresowania lasem. Posadził mnie w siodle, później zaś siadł za mną. Odniosłam wrażenie, że podwójny ciężar nie przeszkadzał ogierowi, gdyż ruszył równym kłusem.
- Nie rozumiem... - zaczęłam. W ramionach Herrela było mi ciepło i czułam się bezpieczna, a rękawy kolczugi nie tylko nie wydawały mi się twarde i chropowate w dotyku, lecz swoją sztywnością nawet dodawały mi otuchy. - Nie rozumiem, czemu Halse zapragnął właśnie mnie? Czy dlatego, że ubodło go do żywego, że ty zyskałeś żonę, a on pozostał kawalerem?
- Tak mogło się zacząć - odparł Herrel. - Ale był jeszcze jeden powód: chodziło właśnie o ciebie, nie zaś o inną pannę z Krainy Dolin. One od samego początku zjednoczyły się z tymi, których płaszcze podniosły. Ciebie nie można było tak kontrolować. Przestraszyli się tego. Istniała pewna szansa, ostatnia szansa, żeby związać cię z nami i zarazem uratować. Gdy zawiodła, mogli zrobić z tobą, co chcieli.
- Pewna szansa...?
Odpowiedział cicho i ucieszyłam się, iż nie zobaczył mojego zmieszania, gdy wyjaśnił:
- Tamtej nocy w Skalnej Strażnicy odtrąciłaś mnie. Gdyby stało się inaczej, wszystkie ich czary spełzłyby na niczym.
Przerwałam milczenie, które zapadło po jego słowach:
- Nazwałeś mnie wtedy czarownicą, Herrelu. Czy poniósł cię gniew? A może dowiedziałeś się, kim jestem?
- Gniew? Jak mógłbym się na ciebie gniewać? Nie wezmę siłą kobiety, która nie chce mi się oddać i nic do mnie nie czuje. Nie ma to sensu, ani w moich oczach, ani w oczach Neave. Nazwałem cię czarownicą, ponieważ sądzę, że nią jesteś. I będąc nią, mogłaś tylko powiedzieć mi "nie"...
- Czarownicą - powtórzyłam w zamyśleniu. - Lecz ja znam tylko sztukę lekarską, Herrelu. Tak, to jest sztuka, ale nic czarom nie zawdzięcza. Gdybym istotnie była czarownicą, jak mnie nazwałeś, nigdy nie mogłabym przebywać w opactwie. Natychmiast by mnie stamtąd wyrzucono. Odwieczne Płomienie i magia nie mają ze sobą nic wspólnego. Damy z klasztoru Norstead poczułyby się skalane przez samą moją obecność.
- Czarostwo nie jest złem, za jakie uważają je mieszkańcy Krainy Dolin. Są ludzie z innej rasy, którzy przychodzą na świat z takimi zdolnościami. To prawda, że muszą nauczyć się nimi posługiwać, lecz władza nad wiatrem, wodą, ziemią i ogniem to ich wrodzony dar, a nie rezultat wykształcenia. W dawnych czasach Arvon nie był odgrodzony od reszty świata. Albowiem wtedy wszyscy ludzie stykali się z mocami nie będącymi ani siłą ramienia, ani umysłu, no chyba tylko w takim stopniu, w jakim ich umysły mogły kontrolować owe energie. Wiedzieliśmy, że za morzem żyły inne narody, dla których magia, tak jak u nas, była sposobem życia. Był wśród nich jeden, którym rządziły czarownice. Kiedy wędrowaliśmy po Wielkim Pustkowiu, nadal słyszeliśmy o tamtym kraju, a raczej o tym, co z niego pozostało, gdyż zestarzał się podobnie jak Arvon. Ale w Estcarpie nadal są czarownice i Alizon z nimi wojuje.
- Myślisz więc, że pochodzę z rasy tych czarownic?
- Tak. Wprawdzie nie otrzymałaś odpowiedniego wykształcenia, lecz masz w sobie tę samą siłę. I jeszcze jedno. One wierzą, że czarownica, która oddała się jakiemuś mężczyźnie, traci swoje zdolności.
- Jeżeli nigdy tego nie robią, to jak ich naród przetrwał?
- Wieść niesie, że nie jest tak liczny. Poza tym nie zawsze tak było. Jest to rezultat jakiegoś nieszczęścia, które na nich spadło bardzo dawno temu. I nie wszystkie kobiety w tym kraju są czarownicami, chociaż mogą wydawać na świat córki obdarzone mocą. Lecz ta, która już włada tą siłą, nie chce się jej wyrzec.
- Ale ja nie mam wykształcenia. Nie jestem prawdziwą czarownicą.
- Jeśli masz w sobie tę moc, postara się ona uczynić z ciebie odpowiednie dla siebie naczynie.
- A druga Gillan?
- Gillan, którą próbują stworzyć, nie jest czarownicą. Nie zabraliby ze sobą kogoś tak niebezpiecznego.
Z każdym słowem Herrel odsyłał mnie coraz dalej na moją własną ziemię wygnania. Czy kiedykolwiek będę mogła stamtąd wrócić?
- Herrelu, kiedy byłam z tamtą Gillan przez jakiś czas, tam w namiocie, zawołałam cię. Czy mnie poznałeś?
- Poznałem i wtedy dowiedziałem się, co się stało.
- Wyciągnęli cię z namiotu, a potem Halse wypędził mnie z niej?
- Tak.
- Czy przyjechałbyś tu po mnie, nawet gdyby tamci cię nie wysłali mocą geas?
- Nie jestem potężniejszy od całej Kompanii. - Wydało mi się, że nie chciał odpowiedzieć na to pytanie. - Przybyłem na ich polecenie.
Nigdy dobrze nie rozumiałam nawet bliskich mi ludzi, nie potrafiłam bowiem oceniać innych uczuć poza moimi. Ale w owej chwili los obdarzył mnie przebłyskiem tak głębokiej intuicji, jaką może uzyskać każda czarownica w pełni mocy.
- Przybyłeś, ponieważ twoje pragnienie mogli wykorzystać do rzucenia na ciebie geas. Gdyby nie... nie łączyła nas więź, może nie posłuchałbyś ich rozkazu.
Usłyszałam ostry dźwięk, który był bolesnym westchnieniem.
- I dlatego, że o mnie myślałeś, zniszczyłeś geas, Herrelu! Pamiętaj o tym. Nigdy przedtem nie słyszałam, żeby ktoś złamał czar tak potężny...
- A cóż ty słyszałaś - zapytał chrapliwie - poza pieśniami i legendami? Mieszkańcy High Hallacku snują opowieści, a w każdej z nich ziarenko prawdy jest malutkie i głęboko ukryte. Nie szukaj we mnie żadnych zalet tylko dlatego, że nie zabiłem cię na ich rozkaz. Pali mnie wstyd...
- Za długo... - wyciągnęłam ręce i oparłam je na dłoniach Herrela trzymających tuż przede mną wodze - za długo godziłeś się ze zbyt niską oceną twoich możliwości, Herrelu. Pamiętaj, że przyszłam do twojego płaszcza, kiedy tamci śmiali się, widząc, jak go zostawiasz. Jak dotąd zdołaliśmy przedrzeć się przez tumany ich czarów. Nie zawiodłeś w walce, gdyż inaczej nie pozostałbyś w Kompanii. - Urwałam, a ponieważ wciąż milczał, ciągnęłam: - Bardzo łatwo można złamać pojedynczą strzałę. Złóż razem dwie strzały i zadanie to stanie się znacznie trudniejsze. Przez całe życie byłam sama, obserwując tylko życie innych ludzi. Może z tobą było podobnie. Ale nie mów mi, że jesteś gorszy od Halse'a, Harla albo Hyrona. Nie uwierzę w to!
- Dlaczego podniosłaś mój płaszcz? - spytał nagle Herrel.
- Nie dlatego, że leżał najbliżej, ani też dlatego, iż wydał mi się bardzo piękny. Pamiętaj bowiem, że widziałam go takim, jakim był naprawdę. Lecz gdy zobaczyłam twój płaszcz, nie byłam w stanie oderwać od niego oczu i mogłam zrobić tylko jedno: wziąć go.
Herrel objął mnie mocniej, a potem rozluźnił uścisk.
- Więc przynajmniej tyle zrobiłem!
- I czar, który rzuciłeś, Herrelu, musiał być większy od czarów pozostałych Jeźdźców, gdyż przebiłam wzrokiem zasłonę iluzji. I zobaczyłam ciebie takim, jakim jesteś...
- Zobaczyłaś? - Chwilowe uniesienie zniknęło z jego głosu. - Jesteś pewna, że nie ujrzałaś prawdy dzisiejszej nocy? Halse pokazał ci ją kiedyś w twoim własnym łożu...
- Prawda nie musi być mieczem, którego brzeszczot ma tylko dwie strony. Przypuszczam, że bardziej przypomina klejnot o wielu fasetach i niejedną ma twarz. Wydaje ci się, że dobrze znasz jedną i drugą, że pewnego dnia odkrywasz trzecią, czwartą. A mimo to są one prawdą albo prawdami. Zobaczyłam ciebie w takiej postaci, jaką iluzja miała ukazać zaczarowanym oczom żony, widziałam cię jako Jeźdźca Zwierzołaka z Wielkiego Pustkowia, jako bestię... I myślę, że jest jeszcze wielu Herrelów, których nie spotkałam. Ale to płaszcz Herrela zaprowadził mnie aż tutaj i nie żałuję tego wyboru.
Znów nie odpowiadał przez długi czas. Otaczający nas półmrok pojaśniał, budził się nowy dzień, chociaż w lesie przejście od ciemności do dziennego światła odbywało się z pewnym opóźnieniem. Ogier 'Herrela nadal kłusował wytrwale, a teraz patrzył przed siebie, jakby i on wyczuwał potrzebę dotarcia do jakiegoś celu najszybciej, jak to możliwe.
- Pokładasz we mnie zbyt wielkie nadzieje... - Herrel jakby mówił raczej do siebie niż do mnie. - Lecz tylko nadzieja trzyma nas przy życiu, a moja była dotąd mała i słaba. Ale posłuchaj mnie uważnie, Gillan, najgorsze jeszcze przed nami. Wprawdzie ich geas został złamany, ale mają ze sobą Gillan, którą stworzyli. Musimy im ją odebrać. Żeby to zrobić, trzeba im się przeciwstawić, tak albo inaczej.
- Czy spotkają nas jako bestie?
- Ciebie tak. Mnie nie i nie mogą odmówić mi Prawa Kompanii, jeżeli będę miał okazję tego zażądać.
- Prawa Kompanii?
- Mogę rzucić Halse'owi wyzwanie, zażądać pojedynku na miecze, w imię Prawa i Sprawiedliwości, bo zabrał tamtą Gillan. A ponieważ jesteś ze mną, więc mam na to dowód.
- A jeśli zwyciężysz?
- Jeżeli zwyciężę, mam prawo domagać się zadośćuczynienia od Halse'a, może nawet i od pozostałych. Na pewno zrobią wszystko, żeby do tego nie dopuścić. A tutaj, w Arvonie, mogą wiele zdziałać. Od tej chwili grozi nam niebezpieczeństwo. Nie wiem, co mogą wysłać przeciw nam. Gdyby sytuacja inaczej wyglądała, skierowalibyśmy się prosto do granicy, lecz bez tamtej Gillan to by ci tylko zaszkodziło.
W końcu wyjechaliśmy z lasu. Trawiasta równina, przez którą przedtem prowadziła mnie ta sama droga, ustąpiła miejsca górzystej krainie, bardzo podobnej do High Hallacku, może tylko wzniesienia i doliny nie były takie strome. Jakiś ptak, przybyły nie wiadomo skąd, zawisł w powietrzu nad nami.
- Mają dobrą obsługę... - powiedział ironicznie Herrel i roześmiał się.
- Czy on zamierza zrobić nam coś złego? - zapytałam. Ptak był mały, rdzawobrązowy, zupełnie niepodobny do sokoła czy innego skrzydlatego narzędzia wojny.
- Śledzi, dokąd jedziemy. Lecz nie muszą nas tak pilnować. Możemy podróżować tylko tą drogą.
Zawołał coś głośno w języku, jak sądzę, ludzi widm. Ptak zapikował, jakby chciał się na nas rzucić, potem zawrócił i poszybował w niebo.



Zacieniona droga


- Czy w twoim kraju nie ma wody? - Przesunęłam językiem po wysuszonych wargach. - Poza tym człowiek nie może żyć tylko samymi słowami i nadzieją, potrzebuje też chleba i mięsa...
- Poczekaj - rzucił krótko w odpowiedzi na moją żartobliwą skargę. Jechaliśmy przez nierówny teren i odnosiłam wrażenie, że nie ma tu nikogo poza nami i ptakami. ale wczoraj pola i łąki nie były puste, tylko zasłonięte przed wzrokiem intruzów. Może Herrel widział więcej ode mnie. Muszę się tego dowiedzieć.
- Herrelu, czy te okolice są puste, tak jak je widzę pod osłoną iluzji, czy też są zamieszkane?
- Jak to, pod osłoną iluzji? - Wydawał się naprawdę zdumiony, więc opowiedziałam mu o dworach i o wiosce, i o tym, jak stamtąd uciekałam, ponieważ, jak mi się zdaje, wykryto mnie, nawet jeśli naprawdę nie zobaczono.
.- Jak wyglądał ten mężczyzna w gospodzie? - Z całej mojej historii Herrel uchwycił się tej informacji jako pierwszej.
Spróbowałam zbudować z pamięci jego obraz. A kiedy skończyłam, zapytałam:
- Kim on był? I skąd mógł wiedzieć, że tam byłam?
- Sądząc z twojego opisu, należał do Straży Granicznej. Jako taki jest wrażliwy na wpływy psychiczne i wyszkolony w wykrywaniu intruzów. Mimo że bardzo trudno jest dotrzeć do Arvonu, czasami ludzie trafiali tu przypadkiem, sami o tym nie wiedząc. Na większość z nich działa zasłona iluzji, widzą zatem tylko drogę albo jakieś ruiny. Od początku też wpływają na nich psychiczne groźby, które budzą w nich niechęć do tych stron, więc szybko je opuszczają. Ale kiedy weszłaś do gospody, strażnik od razu wyczuł, że jest tam ktoś obcy, i zrozumiał, że ten ktoś dostrzega coś więcej niż puste pola. Dlatego wszczął alarm. Później słusznie trzymałaś się drogi, która była dla ciebie oazą bezpieczeństwa - ale o tym nie mogłaś wiedzieć...
- Dlaczego widzę wyłącznie iluzję, wyjąwszy chwile, gdy odwołuję się do swojej mocy?
- Nie weszłaś przez bramę, tylko przez góry. - Znów objął mnie mocniej i mówił dalej: - A te roją się od pułapek. Jak zdołałaś bezpiecznie przejść przez te wszystkie sidła i zasadzki? To również czary, twoje. Opowiedz mi o tej drodze i o tym, jak ją znalazłaś.
Cofnęłam się więc do swojego przebudzenia w pustym obozie, a kiedy opisałam przybycie Ogarów z Alizonu, usłyszałam, że Herrel wciągnął powietrze do płuc z gniewnym sykiem jak rozzłoszczony kot. Opowiedziałam też o tubce z narkotykiem i jak wydobyłam ją z torby. Wówczas wtrącił:
- Prawdziwe czarostwo! Naprawdę masz ten dar. Gdybyś otrzymała odpowiednie wykształcenie, wtedy...
- Co wtedy?
- Nie wiem, to nie nasza magia. Myślę jednak, że w jakiś sposób mogłabyś rzucić wyzwanie całej Kompanii i wyjść z tego obronną ręką. A zatem pozostawiłaś te alizońskie psy śpiące w śniegu. Miejmy nadzieję, że mróz zamienił tę drzemkę w sen wiekuisty. Ale brama była zamknięta;
rzucono na nią czary i ponownie ją zaryglowano... więc jak znalazłaś inną drogę?
- Do góry i przez szczyty... - Opisałam mu szczegółowo wspinaczkę i walkę na oślep z ruchomymi skałami.
- To były ruiny zamku Car Re Dogan, wzniesionego za pomocą czarów, żeby stał się twierdzą broniącą Arvonu przed złem, które kiedyś grasowało na Wielkim Pustkowiu i dawno je opuściło - wyjaśnił. - Odnalazłaś bardzo starą drogę, którą ludzie z naszej rasy nie chodzili od pół tysiąca lat, wedle rachuby High Hallacku.
Wspomniałam również o świetlnej zaporze i o jej przewróceniu oraz o dotarciu do ,,dziedzińca" Strażników.
- To były Groby Królów. - Herrel zidentyfikował dla mnie to miejsce. - Władców z wcześniejszej epoki. Kiedy po raz pierwszy przybyliśmy do Arvonu, zastaliśmy bardzo mało ludzi z tej rasy, ale przemieszaliśmy się z nimi i przejęliśmy od nich niektóre godne uwagi obyczaje. Otóż wykorzystywali oni swego zmarłego króla w następujący sposób: chowali go na stojąco, tak by mógł wyglądać na świat. I jeśli jego następca potrzebował dobrej rady, udawał się na to cmentarzysko i spędzał tam noc, czekając, aż usłyszy na jawie albo we śnie mądre słowa. Rzucali też na martwych władców specjalne czary, żeby strzegli tej krainy.
- Czułam, że mnie oceniali, lecz pozwolili mi przejść...
- Ponieważ rozpoznali pokrewieństwo twojej mocy z naszą. Ale... - w głosie Herrela zabrzmiał niepokój -jeżeli poszłaś tą drogą, naraziłaś się na spotkanie z innymi, znacznie gorszymi niebezpieczeństwami...
Nie mogłam powstrzymać dreszczy.
- Tak, jedno z nich zobaczyłam, ale zobaczyłam częściowo. - Opowiedziałam teraz o hałaśliwej, śmierdzącej chmurze, która mnie minęła owej nocy.
- To-Co-Przemierza-Szczyty...! Gillan, Gillan, masz takie szczęście, o jakim nigdy dotąd nie słyszałem! Że przeżyłaś nawet takie przypadkowe spotkanie! Nie może ono zejść na nasze pola, lecz zadaje taką straszną śmierć, jaką nie powinno zginąć żadne żywe stworzenie!
- Resztę już znasz... - Nagle poczułam się bardzo zmęczona. - Herrelu, gdzie jest napój, który mi obiecałeś? Wydaje mi się, że minęły całe wieki, odkąd po raz ostatni zwilżyłam usta.
- Przynajmniej raz mogę dać ci to, czego pragniesz, w taki sposób, jak tego pragniesz.
Skierował konia na pobocze drogi i znaleźliśmy się nad bardzo płytkim strumykiem o wysłanym kamykami dnie.
Kiedy usłyszałam szmer wody, pragnienie tak we mnie wzrosło, że chciałam tylko jednego: zanurzyć głowę i ramiona i chłeptać ją jak pies. Lecz gdy Herrel pomógł mi zejść, okazało się, że jestem za słaba i zbyt wyczerpana, żeby iść o własnych siłach.
Zaprowadził mnie więc na brzeg strumyka, wyjął z sakiewki u pasa mały rogowy kubek, napełnił wodą i przytknął mi do ust.
- Zdaje się, że muszę coś zjeść i wypić - powiedziałam, napiwszy się do woli. - Czuję się tak, jakbym była pusta w środku...
- Na to także jest rada - odparł podejrzanie wesołym głosem, w dodatku nie patrząc na mnie.
- Herrelu, sam przyznałeś, że należę do ludzi, którzy nie boją się prawdy. Coś więcej niż głód i pragnienie tak mnie osłabia, czyż nie tak?
- Powiedziałem, iż czas jest naszym wrogiem. Teraz wiedzą, że nie wykonałem ich rozkazu. Dlatego ciągną z ciebie siły witalne, żeby wzmocnić i dodać życia tamtej Gillan. Nie mogą cię w ten sposób zabić, lecz tak bardzo osłabią i opóźnią nasze poszukiwania, aż będzie za późno.
Spojrzałam na swoje ręce. Drżały lekko i ani wysiłkiem woli, ani za pomocą mięśni nie zdołałam opanować tego drżenia. Ale...
- Strach również jest bronią, którą się posługują, mój strach - zauważyłam. Nie wiem, czy miało to być pytanie, czy stwierdzenie faktu, lecz Herrel odpowiedział:
- Tak. Jeżeli w jakikolwiek sposób mogą zachwiać twoją pewnością siebie i osłabić odwagę, wykorzystają to w pełni. Powtórzyłam więc wcześniejsze pytanie:
- Czy jedziemy przez bezludną okolicę, czy też są tu jacyś mieszkańcy, których Jeźdźcy mogliby przeciw nam podburzyć?
- Nie jest tak gęsto zaludniona jak równiny za lasem. Są tu z rzadka rozrzucone zamki i dwory. A co do podburzania przeciw nam - gdybyś była sama, na pewno wystąpiliby przeciw tobie na rozkaz tamtego Strażnika Granicznego. Ponieważ teraz jedziesz ze mną, zgadzają się, żeby tę sprawę rozstrzygnęli między sobą Jeźdźcy Zwierzołacy.
- Ale powiedziałeś, że grozi nam niebezpieczeństwo...
- Jeźdźcy wyślą przeciw nam wszystko, co się da.
- Myślałam, że Arvon to piękny i bezpieczny kraj.
- Niestety, pani - Herrel uśmiechnął się krzywo - kiedy jest się z dala od ukochanej, pamięta się tylko piękno jej twarzy i słodycz słów. Bardzo długo byliśmy odcięci od Arvonu i zachowaliśmy w nielicznych wspomnieniach tylko uśmiechniętą twarz ojczyzny, gdyż to najbardziej chcieliśmy zapamiętać. We wszystkich krajach zło sąsiaduje z dobrem. W dolinach High Hallacku dobro i zło są rezultatem ludzkich uczynków albo działań natury. W Arvonie zaś mogą je zrodzić czary lub nauka. Powiedziałem ci kiedyś, że nas wygnano, ponieważ sialiśmy niezgodę i mogliśmy podważyć niepewny pokój. Otóż niezupełnie tak się rzeczy miały - mimo że tak kazano nam zapamiętać. Również i tutaj toczyła się walka o władzę - jakkolwiek używano w niej broni o wiele straszniejszych od miecza i strzały czy nawet plującego ogniem alizońskiego oręża. Poszliśmy na wygnanie, gdyż poparliśmy wielmożów, którzy ponieśli klęskę w jednej ze starożytnych bitew. Stąd wymuszone, nieprawdziwe wspomnienia, że powodem wygnania była nasza niegodziwość. Zawarto z nami traktat, który pozwalał nam po odbyciu kary prosić przy bramie o pozwolenie na powrót. I otwarła się przed nami. Tamta wojna dawno się skończyła i mało kto o niej pamięta. Obecnie Arvon ma nowych władców. Ale podczas wieloletnich zmagań wypuszczono na swobodę siły, które nie są ani dobre, ani złe i które można wykorzystać w służbie albo jednego, albo drugiego. Mogą je kontrolować współpracujący ze sobą Jeźdźcy...
- Władców! - przerwałam mu. - Herrelu, czy w Arvonie nie rządzi prawo? Czy można odwołać się do jakiegoś naczelnego władcy?
- Nie. - Pokręcił głową. - Jeźdźcy na razie nie podlegają temu prawu, ponieważ nie wstąpili do nikogo na służbę. Obecni władcy kraju nie mogli zabronić nam powrotu do Arvonu, ponieważ to nasza ojczyzna, a w dodatku wypełniliśmy warunki traktatu. Z czasem na pewno Jeźdźcy złożą przysięgę na wierność jednemu z Siedmiu Suzerenów.
Teraz jednak nikt przeciw Jeźdźcom nie wystąpi dopóty, dopóki walczą z jednym ze swego grona - to znaczy ze mną - oraz z tobą, cudzoziemką z High Hallacku. Może nas ocalić tylko to - tu rozłożył ręce - oraz to - klepnął się w czoło.
Potem Herrel z sakwy przy siodle wyjął zapasy żywności i posililiśmy się. Ożywiło mnie to, więc przeszłam się nad strumykiem, czując, jak wracają mi siły. Dlatego uznałam, iż Herrel nie może mieć absolutnej pewności, że nasi wrogowie odbierają mi życie, aby uczynić swoją Gillan silniejszą ode mnie.
- Czy nie masz tutaj żadnych krewnych, Herrelu? - zapytałam. - Przecież chyba nie zawsze musiałeś być Jeźdźcem. Czy nigdy nie byłeś dzieckiem, które miało dom, matkę, ojca, może braci?
Herrel odłożył na bok hełm zwieńczony figurką kota i klęczał teraz nad strumykiem, myjąc twarz.
- Krewnych? - powtórzył. - Och, tak, przypuszczam, że mam krewnych -jeśli oszczędził ich czas i zmiany, które zaszły w Arvonie. Wskazałaś palcem na to, co różni mnie od pozostałych Jeźdźców. Tak jak ty nie pochodzisz z tej samej rasy, co mieszkańcy High Hallacku, a tylko się wśród nich wychowałaś, tak ja nie jestem Zwierzołakiem pełnej krwi. Moja matka należała do Rodu Car Do Prawn. Ich zamek leży na północy albo leżał. Pewien Jeździec rzucił na nią miłosny czar. Opuściła rodzinę i przybyła do niego. Jej ojciec zapłacił mieczowy okup, żeby zabrać stamtąd córkę, i nie wiem, czy stało się zgodnie z jej wolą, czy wbrew. W każdym razie, kiedy urodziła syna, zaakceptowano go jako pełnoprawnego członka Domu. Ale pewnego razu, gdy byłem jeszcze bardzo młody, zmieniłem postać. Może rozgniewałem się albo przestraszyłem, nie pamiętam. W ten sposób wyszło na jaw moje dziedzictwo. Byłem raczej Zwierzołakiem niż człowiekiem z klanu Czerwonych Płaszczy i odesłano mnie do Szarych Wież. Pozostałem jednak mieszańcem półkrwi i rychło okazało się, że nie odziedziczyłem również wszystkich cech Jeźdźca. Dlatego z czasem mój ojciec znielubił mnie tak samo jak moi krewni z Domu Car Do Prawn. Dzisiaj nie znajdę pomocy u klanu Czerwonych Płaszczy.
- A twoja matka...
Wzruszył ramionami i strząsnął z ręki krople wody.
- Znam jej imię - pani Eidris. I to wszystko. Co do mojego ojca... - wstał, odwracając ode mnie twarz - był, nie, jest wśród tych, którzy nas tak skrzywdzili. Uraziło jego dumę, że ma syna, który nie dorównuje jego towarzyszom.
- Herrelu... - Podeszłam do niego i włożyłam rękę w jego dłonie. A gdy nie chciał ich zacisnąć, zrobiłam to za niego, lecz nadal nie odwrócił ku mnie twarzy, więc nie próbowałam zrobić nic więcej.
- Więc dobrze - powiedziałam w końcu. - Skoro mamy tylko siebie, wobec tego musi to nam wystarczyć... - Ale moje słowa były weselsze od myśli i nie przezwyciężyły rosnącego we mnie strachu.
Herrel gwizdnął na konia. Kiedy ogier podbiegł, osiodłał go i założył mu wędzidło. Potem spojrzał na mnie ze spokojem i rzekł:
- Czas jechać.
Wróciliśmy na drogę. Teraz wiła się pomiędzy coraz wyższymi wzgórzami. W końcu przerwałam milczenie i zapytałam:
- Wspomniałeś o Szarych Wieżach. Czy to siedziba Jeźdźców? I czy obecnie tam wracają?
- Tak. I koniecznie musimy ich dogonić, zanim wejdą do zamku. Na otwartej przestrzeni mamy niewielką szansę. Ale pójście za nimi do Szarych Wież byłoby szaleństwem, ponieważ tam same kamienie przesycone są magią, do której Jeźdźcy mogą sięgnąć w razie potrzeby.
- Jak to daleko?
- Jesteśmy jakieś pół dnia drogi za nimi. Mogli wysłać kobiety przodem i zaczekać na nas...
- Wysłać przodem kobiety! Jeżeli wysłali Gillan...
- Tak! - Fakt, że mi przerwał, i ton jego głosu mówiły same za siebie. Ujęłam w słowa jedną z jego największych obaw.
- Herrelu, czy mogę za pomocą woli przenieść się do drugiej Gillan i w ten sposób jakoś ich zatrzymać?
- Nie! Będą ją bardzo uważnie obserwowali. Dowiedzą się, a wtedy... wtedy zrobią to, co chcą zrobić. Tym razem nie wypędziliby cię, ale przykuli do tamtej, żebyś stała się taką Gillan, jaką pragną mieć.
Zauważyłam jakiś ruch za krzakiem rosnącym kilka kroków przed nami. Koń nastawił uszu.
- Herrelu - szepnęłam ledwo dosłyszalnie.
- Widzę - odparł równie cicho. - To może być ich pierwszy ruch. Mocno trzymaj się w siodle.
I chociaż Herrel nie dał żadnego znaku, który mogłabym zauważyć, koń przyśpieszył biegu. Zrównaliśmy się z podejrzanym krzakiem. Podniosła się zza niego istota w każdym calu podobna do jakiegoś legendarnego potwora. Miała ciało olbrzymiego wilka, pokrywały ją łuski, a nie sierść, na głowie i barkach sterczał rodzaj grzywy ze sztywnych kolców. Zaatakowała jednocześnie nas i konia. Herrel kopniakiem odtrącił szponiastą łapę. Potwór wrzasnął.
Łuski stały się futrem. Nie był to już potworny gad, ale niewielkie, brązowe stworzenie, trzykrotnie od niego mniejsze. Jego głowa wyglądała jak karykatura ludzkiej, lecz w oczach nie dostrzegłam błysku inteligencji, tylko bezmyślny gniew i okrucieństwo. Krzyknęłam, ale nie poruszyłam się w siodle.
Herrel kilka razy walnął nieznanego stwora płazem miecza jak cepem^ najwidoczniej nie chcąc go zranić, lecz zadać mu ból. Zwierzę cofnęło się, śliniąc się z wściekłości. Potem Jeździec wypowiedział głośno kilka słów, które przeraziły je bardziej niż uderzenia. Uciekło z powrotem do tego samego krzaka.
- Zaczekaj!
Herrel zsunął się z konia. Z mieczem w dłoni podszedł do zarośli, w których zniknął brązowy stwór. Tuż przed tą pułapką wbił miecz w ziemię, opierając ręce na rękojeści, prawą na lewej. Następnie odezwał się znów w języku, który już słyszałam, ale nie rozumiałam, tym razem śpiewnie wymawiając słowa, aż ułożyły się w jakąś długą pieśń. Kiedy skończył, uwolnił brzeszczot i posługując się jego czubkiem jak przyborem do pisania nakreślił nieznane symbole z tyłu za nami i po obu stronach drogi na przestrzeni kilku stóp.

- Co to było? - zapytałam, gdy do mnie wrócił.
- Wenzal. Sam nie jest zbyt niebezpieczny. Ale tam, gdzie jeden węszy, zawsze więcej idzie jego śladem, a w stadzie stają się groźnym przeciwnikiem, którego nie można lekceważyć.
- A te znaki...? - Wskazałam na nakreślone w kurzu symbole.
- Mają pogmatwać nasz trop. Ten zwiadowca wróci do swoich pobratymców i razem rozpoczną polowanie.
- Czy wenzale należą do istot, o których mówiłeś - ani dobrych, ani złych, mogących być narzędziem w rękach każdego?
Odpowiedział mi ze śmiechem:
- Uważnie słuchasz, pani. Nie, wenzale są z gruntu złe, lecz słyną z tchórzostwa i można je pokonać wiedząc, jakiej broni należy użyć. Zwykle nie opuszczają wyższych partii gór. Może miały być czymś w rodzaju strażników naszych granic. Jeśli tak było, to tworząc je, popełniono jakiś błąd, ponieważ zwracają się przeciw wszystkim przybyszom.
- Więc ten mógł znaleźć się tutaj przypadkowo... - zastanowiłam się głośno.
Herrel znów się roześmiał, ale tym razem nie usłyszałam rozbawienia w jego śmiechu.
- Tak daleko od granicy? Nie, wenzale nie są aż tak wielkimi podróżnikami. Jak już powiedziałem, to tchórzliwe stwory, trzymające się z dala od centralnych ziem Arvonu. Jeżeli krąży tu gdzieś jakieś stado, to na pewno zostało wezwane.
- Nasi wrogowie muszą wiedzieć, że umiesz z nimi walczyć...
- Tak, z jednym wenzalem, a nawet z pięcioma, lecz z całym stadem - to zupełnie inna sprawa. Te stworzenia czerpią odwagę ze swej liczebności i ich wściekłość rośnie proporcjonalnie do wielkości stada. Kiedy zaś osiągnie pewien punkt, wtedy obchodzi je tylko jedno: pokonanie przeciwnika. Powstrzymanie ich w owej chwili to zadanie nie dla jednego miecza i mojej słabej mocy. I jeszcze jedno - dodał, biorąc znów wodze do ręki. - Każda, bodaj najkrótsza zwłoka działa na korzyść Jeźdźców. - Po czym zamilkł. Może starał się odgadnąć, jakie nowe utrapienia czekają nas w przyszłości. Ja jednak rozmyślałam o czymś innym.
Tak jak poprzedniego dnia próbowałam przebić wzrokiem iluzję, wpatrując się w ziemię przed nami, i w nagrodę ujrzałam na zboczu wzgórza zamek o mglistych ścianach. Ale chociaż bardzo się starałam, nie zobaczyłam go wyraźniej ani też nie stał się dla mnie "materialny". Zaniepokoiło mnie to, gdyż świadczyło, iż moja moc słabnie. Czy to prawda, że tamta Gillan rosła w siłę dzięki temu, co ode mnie wyciągano?
- Herrelu - przerwałam milczenie. - Kiedy dotrzemy do tej drugiej... -^-nie pozwoliłam sobie powiedzieć "jeśli!" - ...to co się wtedy stanie? Jak dwie Gillan znów staną się jedną?
Nie odpowiedział od razu.
- Jak? - powtórzyłam z naciskiem. - Czy to możliwe? A może to jeszcze jedna prawda, której postanowiłeś mi oszczędzić?
- Możliwe, ale nie wiem, jak to się odbędzie. Może kiedy staniecie twarzą w twarz, zaczniecie się wzajemnie przyciągać, tak jak magnes przyciąga żelazo. Jestem pewny tylko jednego: dopóki pozostajecie rozdzielone, grozi wam niebezpieczeństwo, które powiększa się z każdą chwilą. A ponieważ ona jest u nich, więc to ry jesteś najbardziej zagrożona.
- Gdybym tylko więcej wiedziała! - Znów ogarnęło mnie takie samo rozczarowanie jak kiedyś. - Być pół-czarownicą, to znaczy być w połowie pokonaną!
- Czyż ja tego nie wiem...? - odpowiedział z goryczą Herrel. - Zapamiętaj! Jeźdźcy starają się zrobić z ciebie mniej niż połowę dawnej Gillan. Gdybyśmy mieli czas, pojechalibyśmy do Świątyni Neave, ale ona znajduje się na drugim końcu Arvonu, a dla nas liczy się każdy moment.
- Kim jest ten lub ta Neave i dlaczego miałbyś szukać u niej pomocy?
- Neave jest... Nie, nie umiem określić Neave jednym słowem. Wieje wiatr, pada deszcz, ziemia jest żyzna i wydaje plony - i za tą żyznością stoi moc zwana Neave. Mężczyzna szuka dziewczyny, a ona go nie odtrąca i później rodzi się inny owoc - tu również jest Neave. Neave nie działa przeciw naturalnemu porządkowi rzeczy, ale go wspiera. Magia wojenna, złe czary rzucone w złych celach, to wszystko nie może istnieć w Świątyni Neave - jedynie to, co żywi i podtrzymuje życie. Ja nie mógłbym wejść do tej świątyni, ty - tak i może byłabyś tam bezpieczna. Chociaż nie mam co do tego pewności.
- Przecież nie jesteś zły!
- Jestem Zwierzołakiem - a więc. istotą nienaturalną, nie istniejącą w przyrodzie. Może moi współplemieńcy nie jadą w gęstym mroku, ale przez całe życie podążamy bezsprzecznie zacienioną drogą. Chmury często zasłaniają nam słońce.
- Przypadkiem usłyszałam, jak wzywałeś Neave, w nocy...
Za pośrednictwem ramion, którymi mnie obejmował, wyczułam jego nagłe napięcie.
- W takiej chwili ludzie wzywają każdą Moc, którą znają. Lecz ja nie jestem czcicielem Neave. Nie przystano by na to.
W taki to sposób odwiódł moje myśli od pytania, na które nie mógł odpowiedzieć: czy kiedykolwiek znów stanę się jednością, nawet jeśli stanę twarzą w twarz z Gillan, do której zalecał się Halse. Nie pozwolę, żeby obezwładnił mnie lęk przed przyszłością, muszę więc myśleć wyłącznie o teraźniejszości, a nie o tym, co jeszcze może się wydarzyć.
- Czy masz jakiś plan, poza dogonieniem Jeźdźców?
- Mam, jeżeli o zmroku dotrzemy do pewnego etapu tej podróży. Ale to tylko cień planu, bez żadnych szczegółów.
Nie nalegałam. Zamiast tego zaczęłam ponownie wypatrywać ludzkich siedzib wśród wzgórz i wydało mi się, że po południu zauważyłam inne zbiorowisko widmowych ścian i dachów. Tym razem obraz był jeszcze bledszy niż poprzednio.
Dotarliśmy do miejsca, gdzie droga znów się rozwidlała wokół następnego pagórka. Ten miał na szczycie samotną kolumnę i Herrel ściągnął wodze w jego pobliżu.
- Szybko na górę! - rozkazał i pomógł mi zsiąść z koma. - Przysięgnij, że pozostaniesz u podstawy obelisku dopóty, dopóki nie wrócę. To oaza bezpieczeństwa dla ciebie.
- Dokąd jedziesz? - zapytałam z niepokojem, łapiąc Herrela za rękaw.
- Poszukać czegoś, co może nam pomóc dzisiejszej nocy. Ale pamiętaj: u podnóża filaru jesteś bezpieczna. Otacza go czar i w jego kręgu może przebywać tylko to, co nieszkodliwe i dobrze nastawione.
Posłuchałam go i wspięłam się na szczyt ziemnej platformy. Znów poczułam się bardzo osłabiona i po dotarciu na miejsce z ulgą osunęłam się przed kamiennym blokiem.
Herrel opuścił drogę i zjechał na pobocze. Co jakiś czas zsiadał z konia, żeby obejrzeć coś, co wyglądało jak korzenie dawno zasypanych drzew, które odsłoniła woda. Może dawno temu rósł tu las, ale ocalałe jeszcze drzewa były małe i rozproszone na dużym obszarze. Im również przyglądał się uważnie, lecz z siodła. Wreszcie pod jednym z nich zaczął kopać w ziemi mieczem. Odrąbał to, co odkopał, potem podniósł jakiś pęk i jeszcze raz ciął brzeszczotem. Trzymając go w ręku, podjechał do mnie.
Przed czołem pagórka rzucił na ziemię swoje znalezisko i zobaczyłam, że istotnie były to korzenie i części korzeni, rozsypywały się ze starości, mimo to jednak zachowały twardy rdzeń.
Po trzykroć wykopywał, odrąbywał i zwoził pęki starych korzeni, aż zgromadził ich tyle, że mógł starannie ułożyć z nich stos w kształcie stożka. Później przyłączył się do mnie, przynosząc sakwy z jedzeniem i butlę z wodą ze strumyka.
- Co chcesz z nimi zrobić? - Wskazałam na stos drew.
- One ujawnią nam naturę niebezpieczeństwa, które może zagrozić o wschodzie księżyca. Myślę, że Halse będzie parł do rozstrzygnięcia. Nigdy nie zaliczał cierpliwości do swego skromnego zasobu cnót. Nie musimy obserwować otoczenia przed zapadnięciem zmroku. Zaśnij teraz, jeśli zdołasz. Noc może być długa i niewykluczone, że żadne z nas nie zazna podczas niej wypoczynku.



Herrel rzuca wyzwanie


Po długim czasie przerwałam zaległe między nami milczenie:
- Nie zasnę tej nocy, Herrelu. Powiedz mi, co zamierzasz. Jeżeli ostrzeże cię głos rogu zwiadowcy, zdążysz chwycić miecz i tarczę przed przybyciem wroga.
Odwrócił głowę. Hełm ocieniał górną część jego twarzy, ale dobrze widziałam usta i podbródek. Uśmiechnął się.
- Wspaniale posługujesz się wojskowym słownictwem, Gillan. Jesteś taką towarzyszką broni, jakiej mógłby zapragnąć każdy mężczyzna. A oto, co chcę zrobić: nie czekam, aż wybiorą dogodną dla siebie porę walki i pole boju, ale wzywam ich na to, które ja wybrałem! O wschodzie księżyca podpalę ten stos korzeni i zostaną przyciągnięci...
- Jeszcze więcej czarów?
- Tak, jeszcze więcej czarów. - Teraz Herrel roześmiał się głośno. - Obowiązuje nas prawo, że płomienie spalające drzewo tak stare jak my przyciągają nas i odsłaniają naszą prawdziwą naturę. To tysiąc lat wedle rachuby High Hallacku. Nawet taki kawał czasu nie powstrzyma Zwierzołaka od przybycia, jeżeli znajdzie się drzewo równie wiekowe jak on. Nawet przez myśl im nie przejdzie, że odważę się rzucić takie wyzwanie. Będą przekonani, iż pozostawię im wolną rękę i uczepię się nadziei jak tonący brzytwy. Bo jeżeli wyzwę ich w taki sposób, muszę się przygotować na to, że zjawią się w pełni mocy i w bojowym szyku...
- I uważasz to za możliwe? - Nie mogłam powstrzymać się, żeby nie zapytać. Musiałam znać jego odpowiedź.
- Tej nocy los pokieruje polem walki, Gillan. Nie wiem, jaką postać przybiorą, ale jeśli zdołam rozpoznać Halse'a i wyzwać go na miecze, będą musieli mi na to pozwolić. Wtedy też będę mógł się z nimi układać...
Zdać się na przypadek w tak wielu sprawach! Lecz Herrel znał Kompanię Jeźdźców i ten kraj. Nie wybrałby tak ryzykownej linii postępowania, gdyby nie widział innego sposobu. Nie wiedziałam, co powinnam zrobić i jak mogłabym mu pomóc.
- Herrelu, to mnie tak skrzywdzili, czy i ja nie mam prawa rzucić im wyzwania? - zapytałam po namyśle.
Niedawno temu Herrel wyjął miecz z pochwy i położył na kolanie. Teraz przesunął palcem po głowni od rękojeści po sam czubek. A po długiej chwili podniósł broń i wyciągnął ją w moją stronę, rękojeścią do przodu.
- Jest pewien zwyczaj... Ale bardzo dużo będzie zależało od ciebie...
- Powiedz mi, o co chodzi!
- Jeżeli w blasku czarodziejskiego płomienia rozpoznasz i wypowiesz imię Zwierzołaka, będzie musiał znów stać się człowiekiem. Wtedy możesz rzucić mu wyzwanie i mianować mnie swoim obrońcą. Lecz jeśli się pomylisz, zdasz się na łaskę i niełaskę przeciwnika.
- Co oznaczałby mój sukces?
- Dałby ci prawo ustalenia stawki, czyli tamtej drugiej Gillan. Jeżeli ja rzucę im wyzwanie, równie dobrze mogą to uznać za wewnętrzną sprawę Kompanii i stawką będzie moje życie albo hańba.
- Czy sądzisz, że mogę nie rozpoznać Halse'a? Przecież on jest niedźwiedziem.
- Widziane przez ciebie zwierzęta nie są jedynymi postaciami, które możemy przyjmować od czasu do czasu, lecz tymi, które przedkładamy nad inne. I podczas takiej próby nie pokazałby się jako niedźwiedź.
- Ale mógłbyś mi podpowiedzieć...
186

- Nie mógłbym tego zrobić - Herrel potrząsnął przecząco głową - ani słowem, ani gestem, ani nawet myślą! Tylko ty sama musisz nazwać przeciwnika po imieniu i sama dźwigać brzemię sukcesu lub porażki. Jeżeli staniesz przed nim, trzymając ten miecz, to ty rzucisz im wyzwanie.
- Mam prawdziwy wzrok. Czy już tego nie udowodniłam?
- A jak ci teraz służy? - odpowiedział pytaniem Herrel.
Przypomniałam sobie mgliste gmachy, które zobaczyłam tego popołudnia, i uczucie, iż moja moc słabła...
- Dziś po południu... próbowałam patrzeć... - Nie zdawałam sobie sprawy, że powiedziałam to na głos, ale Herrel odsunął miecz z zasięgu mojej ręki.
- To zbyt wielkie ryzyko. Ja rzucę wyzwanie Kompanii zgodnie z prawem i będę się z nimi układał...
Oświadczył to takim tonem, jakby już podjął ostateczną decyzję, lecz ja nadal zastanawiałam się nad jego słowami. Oparłam się o zimny obelisk, przesuwając ręce po chropawej ze starości kamiennej powierzchni. Gdybym odzyskała mój wzrok przebijający iluzję bodaj tylko na kilka chwil potrzebnych do podania prawdziwych imion! Przesuwałam ręce w górę i w dół kamienia, szukając jakiegoś rozwiązania. W torbie z lekarstwami, oprócz specyfików leczących rany i choroby, miałam zioła, które rozjaśniały umysł i wyostrzały zmysły. Na pewno mogłabym w jakiś sposób wzmocnić swój czarodziejski wzrok na tak długo, jak to będzie konieczne. Gdybym tylko wiedziała! Nie powinnam się ruszać. Nawet tak niewielki wysiłek mógłby zniweczyć mój pomysł.
- Herrelu, proszę, przynieś mi torbę z lekarstwami.
- Po co...?
- Przynieś ją tutaj! Jak długo będziemy czekać na ich przybycie?
Odszedł z ociąganiem, powoli, spoglądając na mnie przez ramię, jakby chciał odczytać w moim umyśle to, co planowałam. Przyniósł jednak torbę i położył mi na kolanach.
- Nie wiem, kiedy przybędą - odparł. - Zapalę ogień o wschodzie księżyca, a potem zaczekamy.
Ale to za mało. Muszę mieć lepsze pojęcie o porze spotkania. Otworzyłam torbę i odnalazłam małą buteleczkę wyrzeźbioną i wyżłobioną w krysztale kwarcu.
- Co planujesz?
Rozwarłam palce. Nawet w półmroku pryzma kwarcu zdawała się jarzyć.
- Czy kiedykolwiek słyszałeś o moły*, panie?
- Skąd to masz? - zapytał bez tchu.
- Z klasztornego ogrodu. Używała go Dama Alousan. Nie dlatego, że miała coś wspólnego z magią, ale dlatego, iż wywiera on uspokajający wpływ na ludzi, na których rzucono urok. O ile dobrze pamiętam, użyła go tylko dwukrotnie, ponieważ w Krainie Dolin nikt nie para się czarostwem. Za drugim razem - uśmiechnęłam się - dała go żołnierzowi, który twierdził, iż jakiś Jeździec Zwierzołak rzucił na niego urok, ponieważ został sparaliżowany. Nie wiem, czy to była choroba zrodzona ze strachu, czy z prawdziwych czarów. W każdym razie ów żołnierz zaczął znów chodzić po tym, jak przez trzy dni pił piwo z kilkoma kroplami wyciągu z moły. Moły ma również inne legendarne właściwości: może niszczyć iluzję.
- Przecież nie wiesz, kto przyjdzie i na kim to wypróbować... - zaoponował Herrel.
- To niepotrzebne. Muszę zniszczyć własne iluzje. Lecz nie odważę się zażyć tego za wcześnie. Nie wiem zresztą, po jakim czasie zaczyna działać. Jeżeli źle ocenię czas, mogę uzyskać jasność wzroku albo za wcześnie, albo za późno. Gdybyś więc mógł mnie uprzedzić...
- To bardzo ryzykowne...

* Moły - tu: dziki czosnek moły (przyp. tłum ).

- Wszystko, co staramy się zrobić tej nocy, zależy od przypadku i uśmiechu losu. Herrelu, czy tak nie będzie lepiej?
- A jeśli przegrasz?
- Wypatrywać ciągle chmur nie dostrzegając słońca, znaczy dobrowolnie się oślepiać. Możesz mnie uprzedzić...?
- Tak. Będę mógł ci powiedzieć, że się zbliżają, zanim ich zobaczę. Ja także będę odczuwał to przyciąganie. Po jego sile poznam odległość do nich.
Muszę się tym zadowolić. Lecz gdy ukryłam flakonik w spoconej dłoni, zrozumiałam, jak nikłą mam szansę powodzenia.
- Herrelu, zanim wzejdzie księżyc, opowiedz mi o Ar-vonie. Nie o takim, który nam teraz zagraża, ale o takim, jakim mógłby być.
I opowiedział, opisując mi swój kraj i jego dziwnych mieszkańców, mówiąc o jego wielkości i potędze, i o ciemnych zakamarkach. Dla każdego człowieka góry i równiny jego ojczyzny są najpiękniejsze na świecie. Tym bardziej jeśli długo przebywał na wygnaniu. Arvon, który ożył mi przed oczami dzięki słowom Herrela, był znacznie piękniejszy od wyludnionych, zniszczonych wojną dolin High Hallacku, i podobny do zamieszkującego go narodu - postarzały i zmęczony, to prawda, a mimo to potężny.
Wprawdzie wszyscy mieszkańcy tej krainy posługiwali się magią i siłami, których nie można ani zważyć, ani zmierzyć, i widziało się tylko rezultaty ich działalności, ale dokonywali tego w niejednakowym stopniu i różnymi rodzajami tych energii. W górze skali znajdowali się mieszkający na uboczu adepci, pogrążeni w badaniach nad innymi czasami i światami, którzy stykali się z naszym światem tylko chwilowo i z rzadka, a nawet niemal utracili ludzki wygląd. W dole zaś można by umieścić mieszkańców warownych zamków należących do czterech klanów: Czerwonych, Złotych, Niebieskich i Srebrnych Płaszczy, którzy rzadko korzystali z magii i głównie bardzo długim życiem różnili się od mieszkańców Krainy Dolin. Między tymi dwiema skrajnościami pozostawała pewna liczba obcych ludów: Jeźdźcy Zwierzołacy, plemiona opiekujące się świątyniami upersonifikowanych Mocy i Sił, rasa zamieszkująca rzeki i jeziora oraz taka, która nie oddalała się zbytnio od borów i lasów, a także istoty o zwierzęcym wyglądzie, obdarzone jednak inteligencją, która całkowicie różniła je od zwierząt znanych w innych krajach.
- Wydaje mi się - powiedziałam - że w twoim Arvonie jest tak wiele cudów, że można by jechać przezeń całą wieczność, patrząc i słuchając... I nigdy nie obejrzeć ich końca!
- Tak jak ja zakończyłem tę opowieść? - Herrel wstał, zsunął się z pagórka i podszedł do stosu korzeni. Dopiero wtedy zauważyłam, że na niebo wypłynął srebrny księżyc. Herrel wsadził czubek miecza w środek stosu i mała zielona iskierka zapaliła się na styku stali i drewna.
Początkowo korzenie tliły się powoli, opornie, jakby nie chciały po przebudzeniu z wiekowego snu zamienić się w popiół. Herrel trzykrotnie wsadzał brzeszczot w stos, za każdym razem pogrążając go coraz bardziej. Dopiero wtedy płomienie niechętnie popełzły w górę, buchając kłębami czarnego dymu, który potem zbladł i ułożył się w szarobiały słup.
Tak mocno zacisnęłam rękę na flakonie z destylowanym moły, że krawędzie kryształu wpiły mi się w ciało. Już nawet odkręciłam korek, ale pohamowałam się i otwór zacisnęłam kciukiem, żeby nic się nie wylało.
Herrel podniósł wysoko głowę. Jego oczy połyskiwały zielenią, cienie przemykały po twarzy. Ale stojąc tak z obnażonym mieczem w dłoni, nie przybrał obcej postaci. W końcu odwrócił głowę i odezwał się do mnie. Choć nie była to już znana mi mowa, zrozumiałam, co mówi.
- Płomienie ich przyciągają...
Wstałam i odeszłam od kamiennego filaru. Herrel nie pomógł mi zejść z pagórka, zachowywał się tak, jakby został uwięziony przy ognisku. Wobec tego ja zbliżyłam się do niego i wyciągnęłam prawą rękę (w lewej nadal ściskałam moły) ze słowami:
- Twój miecz, obrońco.
Poruszył się sztywno, zdawał się walczyć z jakąś siłą, żeby podać mi oręż. Czekaliśmy przy ognisku. Księżyc oświetlał drogę, ale w moim polu widzenia nic się na niej nie poruszało. Po jakimś czasie Herrel znów przemówił. Jego głos brzmiał jak dobiegający z wielkiej odległości.
- Zbliżają się.
Byli blisko czy daleko? Kiedy muszę włożyć zbroję, którą da mi kilka kropli złotego płynu? Zrzuciłam kciukiem korek i przyłożyłam flakon do ust.
- Są szybcy...
Wypiłam zawartość buteleczki. Miała kwaskowaty, nieprzyjemny smak. Droga już nie była pusta. Nie nadciągały nią, sadząc długimi susami lub lecąc, zwierzęta i ptaki, jak tego oczekiwałam, mimo przestrogi Herrela, lecz mnóstwo ulegających ciągłym przemianom postaci... Konny wojownik, który opadł na ziemię i zamienił się w pełzającego na brzuchu potwora z koszmarnego snu. Smok o łuskowatej skórze wstał jako człowiek ze skrzydłami u ramion i twarzą demona. Wciąż się przekształcały... Zdałam sobie sprawę, że byłam zbyt pewna siebie. Jak znajdę Halse'a w tym tłumie szydzącym ze mnie poprzez ciągłą zmianę masek? Jeżeli moły nie wyostrzył mojego czarodziejskiego wzroku, to zostaliśmy pokonani jeszcze przed walką. Starałam się zatrzymać spojrzenie na jednej sylwetce, na jakiejkolwiek sylwetce w plątaninie rozpływających się i powtórnie formujących kształtów. A potem...
Z ręki, w której ściskałam rękojeść miecza, trysnęły strumyki niebieskiego ognia i spłynęły po brzeszczocie. I przejrzałam...
Zobaczyłam skupisko płynnie przekształcających się postaci, za którymi kryła się grupa człekokształtnych istot, koncentrujących się na podtrzymywaniu tych przeistoczeń.
- Wyzywam was! - Chociaż nie znałam zwyczajowej formuły, powiedziałam to, co wydało mi się jedynie naturalne w takiej sytuacji.
- Wszystkich czy jednego?
Wymówiona nieludzkim głosem odpowiedź zabrzęczała mi w uszach. A może tylko odebrałam skierowaną do mnie myśl?
- Jednego, od którego zależeć będą wszyscy.
- Co to znaczy "wszyscy"?
- Ci, którzy czarami stworzyli moje drugie ja\ Ponuro wytężałam czarodziejski wzrok. Halse! Tak, znalazłam Halse'a. Stał z przodu, na lewo ode mnie.
- Czy nazwiesz go po imieniu, czarownico?
- Nazwę.
- Zgoda.
- Zgoda na wszystko? - Nie ustępowałam.
- Na wszystko.
- A zatem - wskazałam mieczem na Halse'a - wybieram spośród was Halse'a.
Plątanina widmowych masek zadrgała, zafalowała silnie i uspokoiła się nieco... A potem zniknęła i staliśmy naprzeciw ludzi.
- Wymieniłaś właściwe imię. - Przed szereg wystąpił Hyron. - Jak teraz nas wyzywasz?
- Nie moje to wyzwanie. Kto inny ma do niego prawo, a wszystko zależy od tego - oświadczyłam, ujmując miecz za brzeszczot. Podałam go rękojeścią do przodu, a Herrel pochwycił go skwapliwie.
- Niech tak będzie! - Hyron wypowiedział te słowa takim tonem, jakby wieścił klęskę, i to nam, a nie swoim ludziom.
- Prawo Kompanii? - zwrócił się do Herrela.
- Prawo Kompanii.
Działali szybko. Hyron zdjął płaszcz, odwrócił na lewą stronę, ukazując brązowoszary spód z końskiej skóry, i rozpostarł w pyle drogi. Hari i czterech innych Jeźdźców Zwierzołaków zdjęło hełmy i umieściło je w rogach opończy, zwróciwszy otworami ku środkowi.
Potem w odległości kilku stóp od skraju płaszcza wbili w ziemię cztery miecze dostatecznie głęboko, żeby się nie przewróciły, i położyli między nimi zwinięte na podobieństwo sznura płaszcze, tak że utworzyły czworobok.
Herrel odłożył płaszcz i pendant z pochwą od miecza. Następnie wszedł na płaszcz swego dowódcy, a Halse stanął naprzeciw niego. Usta Halse'a wykrzywił uśmiech, który zawsze budził we mnie wstręt i nienawiść; wydawałoby się, starczy, że ten Zwierzołak wyciągnie rękę, a weźmie wszystko, co zechce, i nikt mu nie stanie na przeszkodzie.
- Więc ona ma więcej mocy, niż myśleliśmy, Niezdaro.
Ale teraz popełniła błąd, wybierając miecz i ciebie na obrońcę.
Herrel nic nie odpowiedział i obojętny wyraz jego twarzy nie uległ zmianie. Raczej obserwował Hyrona, który właśnie stanął na środku płaszcza pomiędzy dwoma przeciwnikami.
- To jest pole walki. Będziecie bić się na miecze do pierwszej krwi albo do chwili, gdy któryś z was zostanie wyparty poza oznaczone pole. Nawet jeśli wysunie tylko nogę, będzie to oznaczało, że uciekł i tym samym zdał się na łaskę i niełaskę przeciwnika.
Potem Hyron odwrócił głowę i spojrzał na mnie.
- Gdyby twój obrońca przegrał, będziesz nasza. I zrobimy to, co chcemy.
Wiedziałam, co miał na myśli: oddadzą resztę mojego życia fałszywej Gillan. W ten sposób Hyron jeszcze zwiększył brzemię strachu, który zakradł mi się do serca i umysłu. Miałam jednak nadzieję, że nie wyczytał tego z mojej twarzy i starając się powstrzymać drżenie głosu, odpowiedziałam chłodno:
- Kiedy wasz przedstawiciel poniesie klęskę, panie, wówczas dobrowolnie oddacie mi to, coście ukradli. Taka jest nasza umowa.
Mimo że nie wymówiłam tego pytającym tonem, Hyron odparł:
- Taka jest nasza umowa. A teraz...
Szybko podniósł do góry i opuścił rękę trzymającą szarfę, po czym zeskoczył z płaszcza i opuścił pole walki.
Nie jestem wojownikiem i nie znam się na właściwym posługiwaniu się mieczem, na wszelkich subtelnościach cięć, pchnięć, flint i parad, jednym słowem na sztuce szermierskiej. A po potyczce z Ogarami z Alizonu byłam przekonana, że skoro Jeźdźcy walczyli na wojnie w zwierzęcej postaci, nie potrzebowali takiej nauki. Teraz jednak przekonałam się, że równie dobrze posługiwali się pazurami i kłami jak stalą.
Herrel i Halse krążyli po płaszczu, bacznie się obserwując, co jakiś czas zadając pchnięcia, jakby chcieli wypróbować zręczność i siłę przeciwnika. Przypomniał mi się jakiś strzęp wiedzy o żołnierskim rzemiośle, zasłyszany podczas odwiedzin krewnych dam, które rezydowały w opactwie - że zawsze lepiej jest obserwować oczy wroga niż jego broń...
Powolny początek pojedynku przerodził się w szkwał ciosów zadawanych i parowanych, w dziki taniec przy szczęku zderzających się stalowych brzeszczotów. Później, cofnąwszy się, obaj Jeźdźcy znów poczęli krążyć. Nie wiedziałam, czy Herrel dobrze się sprawiał. W każdym razie nie popłynęła krew i chociaż na moment trafił nogą poza płaszcz, szybko odparł atak Halse''a i wrócił na pole walki.
Przez krótki czas byłam tak oszołomiona morderczą grą, że nie wyczułam, co jeszcze działo się wokół mnie. Może to dawka moły obudziła we mnie nie znany mi dotąd, wyostrzony zmysł. Halse skoncentrował się na walce i tak samo postąpił Herrel. Ale na zewnątrz otaczała ich połączona wola reszty Zwierzołaków. Przypuszczalnie ta zła wola nie mogła dosięgnąć i fizycznie osłabić Herrela, opóźnić jego reakcji i w ten sposób wystawić go na fatalny cios. Wisiała jednak niczym mgła, przyczyniając się do jego porażki. Wiara człowieka w siebie może utrzymywać się w nietrwałej równowadze. Przez całe życie Herrel przywykł uważać się za gorszego od innych Jeźdźców. Naturalny gniew i łączące nas uczucie kazały mu odeprzeć ten zarzut. A gdyby zasiane ziarna wątpliwości zaczęły rosnąć?!
Dotychczas posługiwałam się wolą jako narzędziem; żeby mimo zasłony iluzji dojrzeć Strażnika Granicznego w gospodzie, walczyć z Alizończy karni i dotrzeć do Arvonu. Teraz starałam się uczynić z niej tarczę przeciw pragnieniu Kompanii. A ponieważ dręczyły mnie własne obawy i lęki, było to zadanie niemal przekraczające moje możliwości,   t
Czarodziejski wzrok zaczął mnie zawodzić. Na płaszczu Hyrona walczyły potwory. Nie widziałam dwóch mężczyzn z mieczami w dłoniach, ale stojącego na tylnych łapach niedźwiedzia, wyciągającego przednie, żeby schwytać i zmiażdżyć górskiego kota, który warcząc krążył wokół niego.
- Ty...!
Tak ostre było to żądanie, że nagle oderwałam oczy od walczących i skierowałam je na mówiącego. Ogier... człowiek... potwór wyciągający wielkie krabie kleszcze, żeby mnie zranić.
"Hyron" - nazwałam go po imieniu i zobaczyłam człowieka.
"Nie możesz zwyciężyć, czarownico, wybrawszy Jeźdźca półkrwi na swego obrońcę..."
Dowódca Zwierzołaków smagnął mnie niewidocznym, obezwładniającym biczem. Myśli Hyrona zadawały mi ciosy, tak jak zadawały sobie ciosy miecze pojedynkujących się na jego płaszczu.
"Wybrałam najlepszego spośród was! - Potrzebowałam wiary, ufności we własne siły i musiałam ją czuć, kiedy mówiłam lub przekazywałam myśl. - To jest prawdziwy człowiek!"
"Człowiek nie jest Jeźdźcem. Stawia czoło tym, którzy są więksi od ludzi".
"Albo mniejsi!" - odparowałam.
"Głupia! Spójrz na rękę, w której trzymałaś miecz!" - Spojrzałam. W blasku księżyca moje palce były blade, chude i dziwnie przezroczyste.
Hyron szybko zaatakował mnie słowami, które, jego zdaniem, miały uniemożliwić mi wszelką pomoc dla Herrela.
"Nikniesz! Za każdym razem, gdy posługujesz się mocą, czarownico, nikniesz. Ona staje się silniejsza! Wkrótce będziesz tylko cieniem, ona zaś skupi całą materię. A na co ci się wtedy przyda zwycięstwo?"
Kiedy tak mówił, poczułam ogromną słabość. Cień, tak, moja. ręka wyglądała jak cień...
Nie! Oszukali mnie, odwracając moją uwagę od walczących. Halse przypierał Herrela do sznura z płaszczów; Herrel był już ich bardzo blisko, za blisko. Halse nie zdołał zranić wroga, może chciał zatem ściągnąć na niego większą hańbę - ucieczkę z pola walki. Twarz Herrela stężała jak u człowieka, który z uporem walczy przeciw nieuniknionej klęsce.
"Nie!" - Próbowałam do niego dotrzeć, otoczyć go ścianą siły i pewności siebie. I wtedy przeszył mnie lęk, że może jednak Hyron mówił prawdę, iż pomagając Herrelowi narażam się na śmierć. Zadrżałam i zachwiałam się na nogach. Muszę przestać... zatrzymać to, co mi jeszcze pozostało.
Moje ręce... były chudsze i bledsze niż przedtem. Nie patrz na ręce! Obserwuj Herrela, walcz z widmem klęski wywołanym przez Zwierzołaków. Herrelu... Widmowe ręce... Her-relu, Herrelu!
Rozerwanie ich połączonej woli wymagało tak wielkiego wysiłku... I już nie byłam pewna, czy mi się to uda.
"Głupia! Znikasz..."
"Herrelu, możesz! Możesz pokonać niedźwiedzia! Herrelu!"
Mgła oddzieliła mnie od walczących. Czy kot i niedźwiedź nadal krążyły na płaszczu? Stałam ślepa, kurczowo uczepiwszy się resztki sił i woli.
Usłyszałam wrzaski, krzyki, a może to były głośne zwierzęce ryki, skwir ptaka, rżenie konia?
Przetarłam oczy, próbując coś zobaczyć... Kot przysiadł na tylnych łapach, wyszczerzył kły, ogonem bił się po bokach. Naprzeciw niego stał niedźwiedź, ale jedna z pazurzastych tylnych łap znalazła się poza linią płaszczy... Muszą uznać, że Halse uciekł!
Wszyscy Jeźdźcy znów stali się ludźmi i zbili w gromadę wciąż wrogo nastawioną do Herrela. Lecz mgła złej woli, mgła klęski zniknęła, jakby rozwiał ją wiatr. Herrel podniósł miecz i wskazał nim Halse'a.
- On uciekł! - powiedział głośno i ostro.
- Uciekł - potwierdził ponuro Hyron.
- Umowa jest umową, żądamy wszystkiego... Kiedy Hyron nie odpowiedział, Herrel zrobił jeden lub dwa duże kroki do przodu.
- Żądamy wszystkiego! - powtórzył. - Czy Prawo Kompanii już nie obowiązuje? Nie wierzę, że wyprzecie się wszystkiego.
Lecz dowódca Jeźdźców nadal milczał. Inni również. Herrel podszedł jeszcze bliżej. W pobladłej twarzy jego oczy płonęły zielonym ogniem, ale wciąż był człowiekiem, a nie kotem.
- Dlaczego nie dotrzymujesz umowy, Hyronie? Mówiliśmy o zwrocie wszystkiego, obiecałeś to nam, jeżeli zwyciężymy...
- Nie mogę ci tego dać.
Herrel milczał przez długą chwilę, jak gdyby nie chciał uwierzyć własnym uszom.
- Czy odważysz się nazwać człowiekiem niehonorowym, dowódco Jeźdźców? - Herrel mówił ciszej, lecz w jego głosie brzmiał tłumiony gniew, tym groźniejszy, że w pełni kontrolowany.
- Nie mogę ci oddać tego, czego nie mam.
- Nie masz? Cóż więc się stało z Gillan, którą stworzyliście za pomocą czarów?
- Spójrz! - Hyron znacząco wskazał głową. Herrel przeniósł na mnie płonące oczy. - Więź pękła; ta, którą stworzyliśmy i przywołaliśmy, odeszła.
Więź pękła... zachwiałam się. Gdzie był chłód, który zaprowadził mnie z Wielkiego Pustkowia do tego kraju? Zniknął, już go nie czułam; płynęłam bez celu, bez kierunku. Potem usłyszałam cichy, zły, triumfujący śmiech...
- Ona może tylko siebie za to winić - syknął Halse. - Chciała posługiwać się swoją mocą i to ją zgubiło. Dbaj o żonę, póki jeszcze możesz, Herrelu. To żona widmo, a wkrótce nawet tym nie będzie!
- Co z nią zrobiliście?! - Herrel minął Hyrona i rzucił się na Halse'a. Złapał go za gardło i powalił na ziemię. Przyglądałam się walczącym ze sobą Jeźdźcom jak we śnie znacznie mniej prawdziwym niż te, w których mnie ścigali.
Do tarzających się w pyle dobiegli inni, odciągnęli Herrela i przytrzymali, gdyż szamotał się, chcąc znów zaatakować Halsowa, który leżał na ziemi, ciężko dysząc. Potem przemówił Hyron:
- Graliśmy tak uczciwie, jak to było możliwe. Ale więź pękła i ta druga odeszła...
- Dokąd?
- Tam, gdzie nie możemy za nią pójść. Została stworzona w innym świecie i do niego wróciła, gdy pękła więź, która ją tutaj trzymała.
- Powołaliście ją do życia. Musicie ją zwrócić albo splamić swój honor. - Herrel uwolnił się z ich rąk. Następnie podszedł do mnie, wciąż zwracając się do Hyrona. - Ja zażądałem wszystkiego, Gillan zażądała wszystkiego, a wy potwierdziliście to przysięgą. Teraz dotrzymajcie tej przysięgi! Gillan! - Wziął mnie w objęcia, ale nie czułam jego ramion. Zdołałam podnieść ręce - były cienkie, przezroczyste. Więź pękła... Byłam zmęczona, tak bardzo zmęczona i pusta... i już nigdy nie zapełnię tej pustki... nigdy...



Szary świat


- Inny świat... - powtórzył Herrel. - Niech tak będzie. Masz klucz do jego bramy, Hyronie. Przekręć go teraz albo stań się krzywoprzysięzcą! - Odwrócił się, obiegł spojrzeniem pozostałych Jeźdźców. - Wszyscy jesteście krzywoprzysięzcami!
- Nie wiesz, czego żądasz - powiedział dowódca Kompanii.
- Bardzo dobrze wiem, czego żądam. Żądam, abyście dotrzymali umowy. Wyślecie nas...
- Was? - zapytał Hyron. - Chyba ją - wskazał na mnie ruchem głowy - ponieważ już tam była i przeżyła. I poznała to, co się tam znajduje. A co do ciebie... nie masz niezbędnej do tego mocy...
Herrel podszedł do przywódcy, skradając się jak kot. Nie widziałam jego twarzy, ale każdym calem ciała zdradzał swą determinację.
- Zaczynam odkrywać, że jestem kimś więcej i więcej mogę, niż mi na to pozwalałeś, Hyronie. A ta sprawa jest dla mnie ważniejsza niż życie. Poślecie nas oboje i... Nie, nie zażądam nic dla siebie. Ale domagam się, żebyście wspierali Gillan aż do granic waszej tak wychwalanej mocy. To wyją skrzywdziliście, więc musicie pomóc w naprawieniu tej krzywdy.
Hyron wbił w niego wzrok, jakby nie chciał wierzyć własnym uszom. Wśród pozostałych Jeźdźców powstało poruszenie, rozległy się pomruki, lecz Herrel
nawet na nich nie spojrzał. Skupił całą uwagę tylko na dowódcy.
- Nie możemy tego zrobić tu i teraz - odparł Hyron.
- A gdzie i kiedy? - zapytał Herrel.
- W Szarych Wieżach...
- W Szarych Wieżach?! - powtórzył z niedowierzaniem Herrel. - Dokonaliście tego na pustkowiu, z dala od Szarych Wież, dlaczego nagle musicie czuć wokół siebie ich mury, żeby przywrócić poprzedni stan, a przynajmniej otworzyć ów świat dla nas dwojga?
- Zażądajcie, żebyśmy pomogli jej ze wszystkich sił, kiedy przejdzie przez Bramę Między Światami. Ale nie jestem pewny, czy zdołamy to zrobić. W każdym razie potrzebujemy dla siebie mocnego punktu zaczepienia, gdyż inaczej grozi nam pochłonięcie i rozproszenie.
- Stąd do Szarych Wież? To daleka droga. Spójrz na nią. Czy myślisz, że czas jej sprzyja? Nie, jest jej wrogiem.
Ten spór wydawał mi się tak bardzo daleki i pozbawiony jakiegokolwiek znaczenia - słowa tylko wpadały mi do uszu. Byłam bardzo zmęczona. Dlaczego nie odjadą i nie zostawią mnie samej, żebym mogła zasnąć? Tak dobrze było spać... roztopić się w mroku i o niczym nie wiedzieć...
- Gillan! - Musiałam chyba trochę zagłębić się w mrok, ponieważ Herrel znów mnie obejmował i w jakiś sposób siła tego uścisku stała się zaporą, która uniemożliwiła mi pływanie w ciemnościach. Odebrałam też niejasne ostrzeżenie.
- Herrelu?
- Gillan, spójrz, pomyśl... Musimy jechać, a ty musisz trzymać się życia. Tego życia trzymaj się!
Trzymać się? Życia? Może sznur... lecz tamten sznur pękł, już nie tkwił w moim ciele. Odpocząć... pozwólcie mi odpocząć... byłam taka zmęczona, bardzo zmęczona.
- Gillan! Spójrz - rozejrzyj się wokoło! Światło słoneczne? Ale przecież niedawno była noc, a tam leżał płaszcz, na którym walczyli ze sobą dwaj ludzie - albo zwierzęta. Ktoś przycisnął mi do ust jakieś naczynie, czyjś głos nakłaniał mnie do przełknięcia jego zawartości. Z wielkim trudem posłuchałam i na krótko mgła zniknęła. Jechaliśmy. Herrel trzymał mnie w ramionach. Jechaliśmy bardzo szybko, prawie galopem. Płaszcze Jeźdźców powiewały na wietrze. I był jasny dzień.
- Trzymaj się... - Herrel nie odrywał ode mnie wzroku, jakby w ten sposób mógł wymusić na mnie wykonanie swego rozkazu. - Trzymaj się!
I jego niezłomna wola w połączeniu z kordiałem, który prawie wlał mi do ust, sprawiła, iż nie straciłam przytomności. Ale widziałam wszystko jak we śnie, który nie miał ze mną nic wspólnego. Herrel mówił z takim żarem, jakby sądził, że jego głos mógł mnie zatrzymać. Wprawdzie słyszałam słowa, lecz nie budziły we mnie żadnych skojarzeń.
- ...Wież, a potem wyślą nas tam i poszukamy tej drugiej. W innym świecie, gdzie ją stworzono, może wkrótce ją odnajdziesz i łatwiej będzie się wam połączyć...
Drugiej? Jakiej drugiej? Ale pytania tylko wywoływały zamęt w głowie, lepiej o nich nie myśleć. Leżałam biernie, przyglądając się, jak rosły i oddalały się wokół nas zielone-złote-zielone wzgórza. Wszystko w tym kraju zdawało się przeistaczać i ciągle zmieniać - pamiętałam to niejasno - albo coś podobnego... Zielone ściany albo zburzone mury, które płynęły, drżały, formowały się i rozpływały, by na powrót kształtować. Nie było nic stałego, chociaż czułam wokół siebie ramiona, niewzruszone jak tkwiące w górach kamienie.
Światło słoneczne zniknęło i pojawiła się szarość; obecnie cały świat był szary. A płynność krajobrazu powodowały teraz falujące i przenikające się wzajemnie cienie. Raz wydawało mi się, że usłyszałam krzyki, i ci, którzy z nami jechali, oddalili się na jakiś czas, lecz koń Herrela niezmordowanie mknął do przodu.
- Gillan! . Wszystko było snem, przyjemnym snem.
Już nie siedziałam na koniu, leżałam na łożu lub tapczanie. Nie, stanęłam z boku i spojrzałam na nieruchomą postać dziewczyny, bardzo bladą, chudą i wynędzniałą.
Obok niej spoczywał mężczyzna, wyprostowany, gibki, muskularny, obnażony do pasa, gdyż odebrano mu kolczugę i skórzany kaftan. Nie był jednak tak wymizerowany jak jego towarzyszka i nie spał. Usłyszałam jego słowa jak cichy szelest liści na wietrze.
- Zróbcie, co trzeba, żeby zapewnić nam szybką podróż.
Dym buchnął do góry kłębiąc się wokół łoża, wirując, wirując, falując. Dotknął mnie, otoczył, porwał, ja też wirowałam, dryfowałam razem z nim i stałam się jego częścią.
W tej chmurze dymu byłam jak wiatr, a może byłam samym wiatrem, który poniósł mnie do przodu, jakbym była równie lekka i miała tyleż substancji co liść lub płatek kwiatu - pędził przez niewidoczne przestworza, przez krainę widm...
Widm? Mój umysł, jeżeli nadal miałam umysł, skupił całą uwagę na tym słowie - "widmo".
We wszechogarniającym dymie zauważyłam cienie, ale nie popłynęły za mną, kiedy je minęłam. Później niektóre z nich pociemniały, stały się bardziej materialne: sękaty pień z wyciągniętymi ku górze krzywymi gałęziami na tle niewidzialnego nieba. Ogarnął mnie niepokój. Kiedyś... kiedyś, dawno temu, widziałam podobne drzewa i wśród tych drzew kryło się niebezpieczeństwo - zło. Jakie niebezpieczeństwo? Jakie zło?
Wytężyłam wolę, sięgnęłam i złapałam się jednej z koślawych gałęzi i w ten sposób przestałam szybować w dymie, który był mgłą, a może wiatrem. W dotyku to drzewo, jeżeli było drzewem, wydawało się suche, zakurzone, jakby martwe i zaczynające próchnieć.
Dym nadal przepływał i snuł się obok mnie i mogłam widzieć tylko to, czego się trzymałam. Nie słyszałam żadnego dźwięku. Jakiś czas czepiałam się tej kotwicy. Później rozluźniłam uścisk, mgła znów mnie porwała i poniosła do przodu. Minęłam inne gałęzie i inne drzewa, :ale nie zatrzymywałam się, bo byłoby to bez sensu.
Było coś, co muszę znaleźć. Nie drzewo, nie punkt zaczepienia we mgle. Ale muszę to znaleźć - tak, tak, muszę! Nagle zrozumiałam, jak bardzo tego potrzebuję, jakie to ważne. To uczucie wypełniło mnie całą, nasyciło, jak gdybym wypiła je z pucharu - i trawiło niczym gorączka.
Czego szukałam i gdzie? Proszę, muszę to wiedzieć - muszę to znaleźć!
Ja, ja muszę znaleźć Gillan. A kim była Gillan? Czarownicą, szeptem we mgle? Panna... żona... Gillan... Próbowałam otworzyć usta i wymówić to imię, lecz nie dano mi głosu. Nagle mgła wokół mnie zrzedła, wynurzyły się z niej zwęglone drzewa i znalazłam się na leśnej polanie.
Gillan...
Ziemię pokrywał szarobiały popiół. Nie zobaczyłam na nim żadnych śladów. Nie ma przewodnika, który by mi wskazał jakąkolwiek drogę. Jakże mam odszukać Gillan w tym obcym świecie?
Szarobiałe widmowe liście na drzewach i cisza - głęboka, złowroga. A mimo to nasłuchiwałam skwapliwie albo lękliwie - sama nie wiedziałam, co we mnie dominowało.
"Gillan! - Wysiłkiem woli nadałam to posłanie, mimo że moje usta go nie wymówiły. - Gillan... gdzie ona jest?"
Wprawdzie nie otrzymałam odpowiedzi, ale zaczęłam iść do przodu, pomiędzy identycznymi drzewami.
"Gillan!"
Szłam coraz dalej i dalej. Ten wciąż-taki-sam las zdawał się nie mieć końca. Dalej i dalej - i dalej - bez końca - bez odpowiedzi. Blade światło tego świata również się nie zmieniło, nie pojawiło się ani słońce, ani księżyc, nie wzeszło i nie zaszło, nie pociemniało i nie rozjaśniło się - ciągle było takie samo. Równie dobrze mogłabym nie iść, lecz stać w miejscu. A mimo to nadal wędrowałam przez nie kończące się szeregi drzew.
"Gillan?"
Teraz poczucie naglącej potrzeby przemieszało się z niepokojem. Co było poza mną? Od czasu do czasu odwracałam się i patrzyłam, widziałam jednak tylko milczący las, nie zauważyłam żadnego poruszenia. Ale nie byłam już sama wśród tych drzew - moja obecność, moje kroki obudziły coś, zainteresowały i teraz to coś śpieszyło zobaczyć, co zakłóciło spokój jego świata. Ogarnął mnie strach.
Chciałam biec, wiedziałam jednak, że niewidoczny prześladowca tylko szybciej odnajdzie mój trop. Dlatego muszę iść tak jak dotąd, szukając tego, co muszę znaleźć - lecz jak to zrobię bez żadnej wskazówki? Tymczasem z tyłu coś skradało się powoli, szukając - mnie.
"Gillan?"
Tak przyzwyczaiłam się do martwej ciszy, że zaskoczyło mnie, gdy tym razem nadeszła odpowiedź. A może to było tylko zawirowanie, poruszenie w atmosferze? Ja jednak uznałam to za wskazówkę. To szło, płynęło skądś po mojej prawej stronie, skręciłam więc w tamtym kierunku. Śpiesząc się wyczułam, że to pomyślne dla mnie zdarzenie obudziło czujność czegoś, co szło moim śladem. Już nie było jedynie zaciekawione, ale szukało mnie jak głodny, przebiegły myśliwy.
Drzewa stawały się coraz wyższe i grubsze, jakbym zbliżała się do serca lasu, a w dole robiło się wciąż ciemniej i ciemniej. W końcu podążałam w mroku, gdzie w każdym ciemniejszym cieniu mogło kryć się coś, czego ostrożność nakazywała się obawiać.
"Gillan?"
Znów zobaczyłam powietrzny wir. Tym razem nie miałam wątpliwości, że to była odpowiedź i że Gillan znajduje się gdzieś z przodu.
Teraz muszę obejść drzewa o grubych jak zamkowe wieżyczki pniach, między którymi strzelały w górę wysokie pióra o barwie popiołu, niczym szkielety paproci. Kiedy musnęłam jedno z nich, rozpadło się w proch, pozostawiając w powietrzu słaby odór starej zgnilizny.
Ale chociaż ten szary świat wydawał mi się od dawna martwy, miał on własne życie, był ojczyzną nieznanych istot. Kątem oka spostrzegłam ciemnożółtego, wielonogiego stwora, który wpadł w kępę paproci. I chociaż zobaczyłam go tylko przelotnie, wydał mi się taki zły i zjadliwy, że z daleka obeszłam miejsce, w którym zniknął, a potem uważnie obserwowałam leśne poszycie.
Myśliwy, który na mnie polował, już nie był sam! Przyłączyli się do niego jego współplemieńcy. Zdołałam opanować paniczny strach, który kazał mi rzucić się do ucieczki na oślep, byle dalej. Jak na razie, niewidoczni prześladowcy woleli trzymać się w pewnej odległości ode mnie.
"Gillan?"
Usłyszałam znacznie wyraźniejszą, bardziej zrozumiałą odpowiedź! Blisko! Powinna być bardzo blisko. Gdybym tylko nie musiała kluczyć między tymi monstrualnymi drzewami...
Wśród szarych paproci pojawiły się wielkie rośliny w kształcie wachlarza, świecące żółtym blaskiem, jakby wyrosłe z fosforyzującej zgnilizny - wyglądały na tak przegniłe, że wkrótce rozpłyną się w śmierdzący szlam. Wzbudziły we mnie lęk i obrzydzenie i odtąd starałam się unikać jakiegokolwiek zetknięcia z nimi.
W końcu paprocie zniknęły i pozostały widać tylko śmierdzące wachlarze, gdyż ów odór, początkowo słaby, nasilał się wraz ze wzrostem ich liczebności. I bardzo trudno było znaleźć między nimi przejście. Niektóre wyrastały poziomo z pni drzew i tak trudno mi było je omijać...
"Gillan?"
Była bardzo blisko. Skierowałam się do czegoś w rodzaju przesmyku utworzonego przez obrzydliwe, sięgające mi do ramion wachlarze i nagle wyszłam na brzeg jeziora. Czy woda może być tak czarna i nieruchoma? Nieruchoma? Jakiś bąbel podniósł się z dna i pękł na powierzchni. Zachwiałam się, gdy dosięgła mnie fala cuchnącego, duszącego gazu.
"Gillan?"
Czy tylko wydało mi się, że odebrałam odpowiedź? Stałam na brzegu jeziora, widziałam jego brzegi - wstrętne wachlarze, ciemne pnie drzew - lecz nikogo tam nie było. Na ostatnie wołanie odpowiedziała mi głucha cisza. Podstęp... pułapka? Nasłuchiwałam jakimś zmysłem, który tutaj zastępował słuch, czy nie nadchodzi to, co się za mną skradało. Było tam. Ale nie bliżej niż przedtem; może i ono zatrzymało się na jakiś czas?
Woda znów się zmąciła. Tym razem, w równej odległości od siebie, z głębi wyłoniły się dwa bąble. Nie, to nie były bąble - ale oczy! Oczy patrzyły na mnie, przyciągały mnie, przyciągały...
Nie! Zachwiałam się, lecz nie ruszyłam z miejsca, unieruchomił mnie bowiem instynkt samozachowawczy. Nie pozwolę się utopić w tym bajorze, nie zabije mnie stwór kryjący się za tymi ślepiami. Tam gdzieś jest Gillan. Muszę znaleźć Gillan! Kiedy o niej pomyślałam, czar oczu prysł. Odzyskałam swobodę ruchu i poszłam nie do wody, ale brzegiem jeziora.
Para ślepi towarzyszyła mi jakiś czas. Czułam siłę i przyciąganie woli, która nimi kierowała, starała się mnie zmusić, żebym się odwróciła, spojrzała w nie - i posłuchała... W końcu każdy krok wymagał ode mnie tak wielkiego wysiłku, jakbym wspinała się po pionowej ścianie, ale nie uległam.
Jak długo okrążałam koniec jeziora? W tym świecie nie istniał czas, istniał tylko cel, potrzeba i głód, a mój głód i determinacja dodały mi sił. Odwróciłam się plecami do nabrzmiałych wód i znów weszłam do lasu. Czy ten potworny mieszkaniec jeziora usłyszał moje wołanie i posłużył się nim, żeby mnie tu zwabić?
"Gillan?"
"Tutaj!"
Czy to jakieś inne oszustwo? Nie miałam tej pewności, ale i nie mogłam nie odpowiedzieć. Wędrowałam przez kępy paproci, potem znów pod drzewami, wciąż dalej i dalej... Niewidoczni myśliwi również szli, wprawdzie w pewnej odległości ode mnie, ale szli.
"Gillan?"
"Tutaj..."
Śmierdzące wachlarze ustąpiły miejsca paprociom, drzewa stały się smukłej sze. Czyżbym znalazła się z drugiej strony lasu? Jakiś skrzydlaty stwór zniżył lot i usiadł na drodze, podnosząc na mnie oczy. Ptak? Czy można było porównać ciepłokrwistą, upierzoną, śpiewającą istotę z tym potworkiem o luźno zwisającej, twardej skórze, nagiej głowie pokrytej czymś w rodzaju dzwonków, w trzech czwartych złożonej z ogromnego dzioba?
"Ptak" nadal siedział skulony na ziemi, mimo że szłam w jego stronę. Kręcił głową z boku na bok, jakby za każdym razem chciał mnie lepiej obejrzeć innym okiem. Później zatrzepotał skrzydłami i pobiegł mi na spotkanie. Cofnęłam się i oparłam o pień jakiegoś drzewa. Skrzydlaty potworek zatrzymał się nagle, jakby go zdziwiła i zaskoczyła moja reakcja. Długą chwilę trwaliśmy tak naprzeciw siebie.
"Gillan!"
Utkwiłam wzrok w tej parodii ptaka. Imię tej, której szukałam, powtarzał raz po raz potworek z widmowego lasu! Potem poruszył w kurzu szponiastymi łapami i idąc bokiem zbliżył się do mnie. Wyciągnęłam rękę, żeby go odepchnąć. To na pewno pułapka! Ta istota, a być może inne też mogły słyszeć moje wołanie i teraz powtarzają je, by wprowadzić mnie w błąd, zwabić w pułapkę. Tutaj nie było Gillan... i nigdy jej nie znajdę... nigdy!
Uciekłam od groteskowego ptaka, od miejsca, gdzie poznałam prawdę. A skradający się z tyłu prześladowcy wreszcie podjęli decyzję i na dobre rozpoczęli polowanie.
Lecz ptak mnie nie opuścił, wzniósł się w powietrze i trzepotał mi skrzydłami nad głową, to polatywał przodem, to czekał na mnie. I za każdym razem nadawał do mojego oszołomionego umysłu oszukańczy zew:
"Gillan!"
Raz spróbował nawet dostać się między moje nogi, jakby zamierzał mnie przewrócić. Uratowałam się w ostatniej chwili, skacząc w bok. Czekałam, aż rzuci się na mnie, zaatakuje głowę, oczy... Nie zrobił tego, ale i nie zostawił w spokoju, tak jak niewidoczni myśliwi nie zboczyli z mojego tropu.
Teraz drzewa rosły w większych odstępach, porośniętych skręconymi kępami trawy, której każde źdźbło było z obu stron ząbkowane jak piła. Otwartą przestrzeń z przodu całkowicie przesłoniła gęsta mgła, szara niby dym. Gdy opuściłam las, otoczyła mnie ze wszystkich stron. Obejrzawszy się po jakimś czasie, nie zobaczyłam już drzew, tylko nieprzenikniony wał tej mgły czy dymu.
Pozostawiłam więc za sobą martwy las, ale nie zdołałam się uwolnić od upartego ptaszyska. Już nie próbował przeszkadzać mi iść, tylko zataczał górą kręgi. Znowu udało mi się zapanować nad sobą, powściągnąć strach.
Gillan... kim była Gillan? Dlaczego... Przecież to ja byłam Gillan! Zatrzymałam się w morzu traw. Szukałam Gillan, mimo że ja także nią byłam. Jak to możliwe? Ożyło we mnie niejasne wspomnienie. Kiedyś istniała jedna Gillan, a potem dwie. Muszę odszukać tę drugą, żeby dwie znów mogły stać się jedną. Ten monstrualny ptak nazwał mnie Gillan i ja byłam Gillan. A zatem przynajmniej pod tym względem mówił prawdę i nie kłamał.
Spojrzałam na krążącą w górze istotę. Z trudem sformułowałam w myśli pytanie:
"Kim... jesteś?"
Ptak zatrzepotał energicznie skrzydłami i jeszcze szybciej zawirował nade mną.
"Chodź... Chodź!"
Czy próbował pociągnąć mnie za sobą dla jakichś własnych celów, tak jak tamten potwór z jeziora do swojej paszczy? Zawahałam się; trawiasta równina była dla mnie nieznanym oceanem. Mogłam długo błąkać się we mgle, która ją przesłaniała. Może jednak powinnam pójść za każdym przewodnikiem, który zechce mnie przez nią przeprowadzić. Czy to inna pułapka? Być może, ale nie poczułam niepokoju, gdy ponownie popatrzyłam na latającego potworka.
Nie sformułowałam zgody w żaden konkretny sposób, lecz teraz ptak pomknął prosto we mgłę. Zawsze jednak się pojawiał, kiedy tylko pomyślałam, że zniknął na dobre. I tak ruszyliśmy przez ową bezkresną równinę. Szara trawa była nieruchoma i nie zauważyliśmy żadnych poruszających się stworzeń.
"Gillan!"
Raz czy dwa razy wysłałam nieme wezwanie do tej, która kiedyś była mną, ale nie otrzymałam odpowiedzi. A ptak też nie przemówił w moim umyśle.
To, że opuściłam las, nie odstraszyło idących moim tropem myśliwych. Sądzę, że wahali się jakiś czas, zanim zapuścili się na otwartą przestrzeń, z dala od swych terenów łowieckich. Ale skłonił ich do tego głód, równie silny, jak moje pragnienie zjednoczenia z drugą Gillan. I właśnie kiedy to wyczułam, ptak wrócił, by jeszcze raz mnie okrążyć.
"Pośpiesz się... pośpiesz się!"
Mgła była powłoką, która zdawała się wędrować razem ze mną, ograniczając wprawdzie zasięg mojego wzroku, lecz nigdy nie otoczyła mnie ciasnym pierścieniem. Zawsze bowiem przestrzeń wokół mnie była od niej wolna i na dobrych kilkanaście stóp przed sobą widziałam drogę, którą szłam. Ptak wlatywał i wylatywał z mgły, wciąż do mnie wracając.
Wydało mi się, że teraz grunt zaczął się obniżać w porównaniu z pierwotnym poziomem równiny. A trawa wprawdzie nadal była wysoka, ale już nie tak gęsta, i co jakiś czas rzedła, odsłaniając płaty gołej ziemi. Ta zaś straciła dawną twardość i uginała mi się pod nogami. Ptak przysiadł na skraju takiego łysego placka i chodził tam i z powrotem, gdy się do niego zbliżałam. Lecz kiedy chciałam go wyminąć, zagrodził mi drogę: wyprostował się i bił skrzydłami, niby człowiek machaniem rąk ostrzegający bliźniego przed jakimś niebezpieczeństwem.
,,Dlaczego?" - zapytałam go.
,,Niebezpieczeństwo!''
Nie wzleciał ponownie w powietrze, tylko szedł obok mnie z lewej, kołysząc się niezgrabnie jak kaczka. Przebywał odległość od jednej kępy trawy do drugiej raczej skacząc niż podlatując, a potem czekał na mnie i obserwował otoczenie. Skrawki terenu, których tak starannie unikał, były gładkie i większe od innych. W pewnej chwili niechcący kopnęłam grudę ziemi z tkwiącymi w niej źdźbłami trawy. Upadła na jedno z takich miejsc i została wessana, jakby usta ziemi rozwarły się i wciągnęły ją wraz z oddechem.
Posuwaliśmy się teraz tak wolno, jakbyśmy pełzli, ptaszysko bowiem nie było przystosowane do chodzenia. A pogoń zbliżała się i myśliwi już jej nie przedłużali dla samej przyjemności biegu. Chcieli zakończyć łowy, dopaść i zabić zdobycz i wrócić do swego widmowego lasu.
"Nadchodzą!"
Próbowałam dotrzeć do inteligencji ukrytej w pokracznym stworzeniu, które prowadziło mnie od jednego do drugiego niepewnego oparcia dla stóp na tym zdradzieckim gruncie. Daremnie.
Ptak zamachał szybciej skrzydłami i po raz ostatni skoczył w powietrze. Zagrodził mi drogę szeroki pas owej gładzizny. Dalej rozciągała się trawiasta, a więc bezpieczna przestrzeń. Jako istota bezskrzydła zwątpiłam, czy zdołam przeskoczyć na drugą stronę.
Usłyszałam za sobą węszenie! Pierwszy prawdziwy dźwięk, jaki dotarł do mnie w tym koszmarnym świecie. Muszę jakoś przebyć tę pułapkę, przecież nie mogę zawrócić... Mój przewodnik krążył w górze, a jego ponaglające okrzyki dźwięczały mi w głowie.
"Musisz!"
Muszę? Jak? Jak można dokonać rzeczy niemożliwej? Nieważne, jak mocno się czegoś pragnie... Pragnie?! Wola... pragnienie, silne, bardzo silne. Czy na tyle, żeby teraz przenieść mnie w bezpieczne miejsce? Nikt mi nie pomoże.
Wytężyłam wolę sięgając do wszystkich ukrytych rezerw. Zapomniałam o drugiej Gillan, mój świat zawęził się do pasa ziemi i do konieczności przedostania się na jego drugą stronę. Potem skoczyłam.
Upadłam jak długa, czepiając się trawy. W kostce poczułam ostry ból, jakby chwyciły ją wielkie zęby, miażdżące ciało w poszukiwaniu kości. Szarpnęłam się, wytężając nie tylko siły fizyczne, ale i wolę. Niewidoczna paszcza rozchyliła się powoli, niechętnie. Jeszcze raz się szarpnęłam, podciągnęłam i w końcu, wolna, ległam na trawie. Kiedy spojrzałam na nogę, zobaczyłam wokół kostki blady pierścień, ledwie widoczny na mojej białej skórze. Stopa poniżej była szara, wilgotna i zimna jak lód. Wprawdzie mogłam na niej stać, lecz prawie jej nie czułam, i poszłam naprzód kulejąc.
"Dalej!"
Mój skrzydlaty przewodnik nie musiał mnie ponaglać. Ale nawet jeżeli mój duch gotów był mknąć równie szybko jak on, ciało musiało iść wolniej. Na szczęście dotarliśmy do twardego gruntu, bez zasysających jam.
"Gillan?"
Wstrząśnięta, uczepiłam się mocnego pęku trawy. Odpowiedź! Nie od ptaka w górze - tym razem nie. Gdzieś z przodu... Czy mogłam jej uwierzyć?
Tak! Nagle poczułam bardzo silne przyciąganie, jakiego dotąd nie znałam. Przyciąganie, które w jednej chwili stało się integralną częścią mojej istoty, i nie mogłam już zawrócić z drogi, nawet gdybym chciała.
"Gillan!"
Potykając się odeszłam od kępy trawy i ruszyłam dalej chwiejnym krokiem. Dopiero po jakimś czasie zorientowałam się, że byłam sama i że ptak, który wyprowadził mnie z lasu, przestał być moim towarzyszem podróży. Lecz już go nie potrzebowałam, miałam bardziej pewnego przewodnika.
Niewidoczni myśliwi wciąż się skradali. Znów wyczułam ich niepewność i wahanie. Później w moim umyśle (a nie w uszach) rozległ się wrzask, przedśmiertny krzyk czegoś żywego. Co najmniej tak żywego, jak mieszkańcy tego świata. Następnie odebrałam wybuch niszczycielskiej jak pożar nienawiści.
Zaczęłam biec. Niepewnie opierałam się na pozbawionej czucia nodze, ale nadal biegłam, mając wokół siebie trawę, a za sobą mgłę. Gdzieś czekała na mnie Gillan i ścigała mnie gromada myśliwych. Teren zaczął się podnosić. Potykałam się i przewracałam tak często, że w końcu musiałam uchwycić się trawy, żeby wstać i ruszyć w dalszą drogę.
Tak się skoncentrowałam na konieczności biegu, iż musiał pewnie minąć już jakiś czas, zanim wreszcie zorientowałam się, że droga się zwęża i z obu stron otaczają ją mury. Im wyżej wznosiły się mury, tym ciemniej było w dole. Ścigała mnie śmierć - a gdzieś z przodu była Gillan. I tak bardzo pragnęłam ją odnaleźć, że uczucie to pokonało we mnie strach przed tym, co sadziło za mną długimi susami.



Kim jest Gillan?


Dotarłam do miejsca, które choć otoczone murem, nie było przykryte dachem. Blade, żółtawe światło raczej ukrywało niż ujawniało to, co się tu znajdowało. Zatrzymałam się tuż przed wejściem i obejrzałam się.
- Gillan? - Po raz pierwszy moje usta poruszyły się i wydobył się z nich jakiś dźwięk.
I ten dźwięk w zalanym światłem miejscu zabrzmiał niezwykle głośno, rwąc i miażdżąc jakieś odwieczne więzy. Musiałam szybko zatkać uszy przed świdrującymi echami, które obudziłam. Moje imię wróciło do mnie zniekształcone i zmienione nie do poznania.
Przybyły w odpowiedzi na wezwanie, przechodząc przez żółtawy blask, jedna, druga... coraz więcej, aż stanęły nie kończącym się szeregiem, ginącym w mroku. Sto zwierciadeł, stokrotnie powtarzających odbicie! A każda była taka sama jak jej towarzyszki.
Smukłe ciało, biała skóra z ledwie widoczną na żebrach pręgą od alizońskiego miecza, na ramieniu ślady kłów, obie rany gojące się lub zagojone. Ciemne włosy spływające z uniesionej wysoko głowy... Zobaczyłam siebie, lecz nie raz, tylko wiele, wiele, wiele razy!
I one wszystkie, mówiąc niezliczonym mnóstwem głosów, udzieliły mi jednej i tej samej odpowiedzi:
- Jestem tutaj.
Przedtem były nas dwie, a teraz wyglądało na to, że cała gromada! To, co tworzyło Gillan, rozszczepiło się, połamało i zostało rzucone na wiatry, żeby już nigdy znów się nie połączyć. Stałam tak, obserwując cały ten tłum, a niezaspokojone pragnienie paliło mnie jak gorączka. Albowiem nie znałam żadnego czaru czy zaklęcia, które z powrotem przyciągnęłoby do mnie tę rozmnożoną Gillan.
Wydawało mi się, że początkowo wszystkie te odłamki patrzyły na mnie bezmyślnie jak ciała bez dusz i umysłów. A potem w ich oczach pojawił się wyraz wrogości do mnie. Nie miałam przeciwnika, a słowa, które same wyrwały mi się z ust, były nie przemyślanym protestem...
- Jesteśmy jedną Gillan!
- Jest nas wiele - zaprzeczyły.
- Jesteśmy jedną Gillan! - Nie ustępowałam, jakbym przez samo to stwierdzenie mogła zmienić słowa w fakt.
Szereg identycznych postaci drgnął, głowy odwróciły się ode mnie. Zaczynały wracać do żółtawej poświaty - odchodziły! Rzuciłam się ku nim, uczepiłam najbliższej Gillan i trzymałam resztkami sił. Miałam wrażenie, że zacisnęłam palce na gładkim, zimnym kamieniu, martwym i wrogim ciału, które go dotykało. A wtedy ta Gillan spojrzała na mnie. Stała, nawet nie próbując się uwolnić, jakby była bezdusznym stworem, posłusznym woli każdego.
Nie wiem, czego się wtedy spodziewałam? Że mogłaby zlać się ze mną w jedno i choć w niewielkim stopniu zaspokoić moje pragnienie? Lecz nic nie zaszło poza tym, że została sama z całej gromady.
- To nie jest Gillan.
Usłyszałam znów słowa, które wstrząsnęły powietrzem kamiennego kręgu. Z zaskoczenia rozluźniłam uchwyt i rozejrzałam się dookoła. Kto to powiedział?!
Cień? Nie, ta postać wyglądała na bardziej materialną od cienia. Była jednak ciemna, dostrzegalna tylko w strefie mroku, w miejscu oczu świeciły dwie zielone iskierki. Ta sylwetka postrzegana na tle muru rozpływała się i zmieniała na moich oczach. Czasami stał tam człowiek, kiedy indziej zaś zwierzę albo potwór.
- Są tylko dwie prawdziwe Gillan - wyjaśniła syczącym szeptem. - Ty i ta, której szukasz. I to właśnie ją musisz znaleźć.
- Ale... - urwałam i ponownie spojrzałam w stronę licznej gromady moich sobowtórów. Ta, którą złapałam, powoli gasła, pogrążając się w ślad za swymi siostrami w żółtawym blasku.
- Jest ukryta, jedna spośród wielu - poinformował mnie cień.
- A jak rozpoznam tę prawdziwą?
- Dzięki swojej mocy, jeśli użyjesz jej jak należy.
- Jak?
- To już twoja sprawa i tajemnica, Gillan. Czas nagli. Jeżeli pozostaniesz tutaj za długo, zgubisz się, staniesz się jedną z tłumu...
Nie mogłam już polegać na niewidzialnej więzi ani na pragnieniu, które mnie tutaj doprowadziło. Wydawało mi się, że zostałam przywiązana tylko do tego miejsca, a nie do jakiejś innej Gillan. Nagle... Szybko odwróciłam się do cienia stojącego przy bramie. Pojawili się tam łowcy! Ci, którzy przez cały czas, odkąd wynurzyłam się w widmowym lesie, szli moim tropem.
I cień to zrozumiał. Odwrócił głowę, iskierki oczu zgasły. Ciemna sylwetka zmieniła kształt, stała się prężącym do skoku kotem. Kotem?!
Przez bramę wlazł wielonogi stwór. Trochę przypominał pająka i był większy od górskiego psa. Podciągnął pod siebie nogi, jakby zamierzał skoczyć. W tej samej chwili cień kota zaatakował go łapą. Nowo przybyły potwór zadziwiająco szybko odskoczył, unikając ciosu.
- Znajdź... Gillan. Będę strzegł bramy... - szepnął cień, a syczące echo jego szeptu najwyraźniej przestraszyło i zaskoczyło napastnika.
Pozostawiając więc walczący przy bramie cień, weszłam w żółtawy blask, żeby odnaleźć prawdziwą Gillan, ukrytą wśród wielu innych. Nie wiedziałam jednak, jaki będzie wynik tych poszukiwań.
Zamknęłam oczy, próbując zamiast tego otworzyć umysł, żeby wyostrzyć pragnienie zjednoczenia. Cień powiedział, że zależy to od mojej mocy. To dobrze, gdyż jak dotąd nauczyłam się nią posługiwać tylko w jeden sposób - jako bronią i osłoną. A więc zastosuję ją jako broń przeciw zakłopotaniu i jako osłonę przeciw wewnętrznej pustce.
Stałam bez ruchu, opisując kręgi niewidzialnym ramieniem mocy, tropiąc, szukając iskierki prawdy wśród snopu fałszywych. Oznaczało to, że musiałam zapomnieć o strachu przed myśliwymi, o docierających z tyłu odgłosach walki, o rosnącym osłabieniu, o wszystkim - prócz Gillan.
Przestałam być dwunogą istotą obdarzoną parą rąk, którymi mogłam sięgnąć po to, co chciałam wziąć. Stałam się tylko bezcielesnym pragnieniem, zjawą... Nic nie widziałam, nic nie czułam, nie myślałam...
A potem - znalazłam Gillan! Tę drugą Gillan. Zwinęłam się w niej, wypełniając jej wewnętrzną pustkę. Ale mój triumf okazał się krótkotrwały: nie stałam się na powrót całością. Wprawdzie odszukałam moją Gillan wśród gromady sobowtórów błądzących w niesamowitym świetle, lecz teraz muszę wrócić z nią do tej pierwszej Gillan, z której uciekłam.
Jeszcze raz szłam przez rozjarzony blask. Usłyszałam przytłumione odgłosy walki przy bramie. Gillan, która przedtem była mną, jakiś czas przebywała w jej pobliżu - więc dźwięk posłuży mi za przewodnika. Ale to ciało opieszale, z trudem mnie słuchało. Zrobienie jednego kroku wymagało tak wielkiego wysiłku, jakbym zamieszkiwała teraz zaledwie podobiznę Gillan, którą mogłam poruszać tylko w jeden sposób - po kolei koncentrując się na każdym mięśniu. I potykając się ruszyłam w stronę niewyraźnych odgłosów.
Niezręcznie postawiwszy stopę, potknęłam się o coś leżącego na ziemi. Zachwiałam się, upadłam - i spoczęłam obok Gillan. Kiedy dotknęłam jej po omacku, okazała się ciałem, zimnym ciałem. Jej otwarte oczy nic nie widziały, pierś nie unosiła się oddechem. Była martwa!
Krzyknęłam głośno i niezgrabnie wzięłam w zesztywniałe ramiona. Leżałyśmy obok siebie jak kochankowie, martwa Gillan i ta, która nigdy nie powinna była się pojawić.
A więc Jeźdźcy Zwierzołacy jednak w końcu zwyciężyli. Ożyły we mnie wspomnienia. Była tylko jedna Gillan, ta, którą mogli kontrolować. Nie, to nieprawda! To ja byłam prawdziwą Gillan. Nie zwyciężyli, jeszcze nie...
Opuściłam wzrok na martwą twarz. Teraz ja znalazłam się na wygnaniu. Nigdy nie stanę się całą, dopóki nie wrócę do mojej siedziby, tego ciała, które trzymałam w ramionach. Tylko jak? Jeźdźcy nazwali mnie czarownicą, czarownicą, która nie zna magii.
Gillan! Po raz pierwszy obie Gillan były razem, leżały obok siebie. Jak to się wszystko zaczęło? Jedna Gillan, przeszyta strzałą, pozostała pod drzewem tu, w tym świecie, a drugą zabrały bestie. Bestie! Ta obietnica, którą Herrel wymusił na Hyronie: że Jeźdźcy mi pomogą... Gdyby zechcieli wywiązać się z niej teraz!
Przywołałam w myśli obraz Hyrona jako człowieka, nie ogiera, który był jego ulubionym kształtem. I do człowieka skierowałam moją błagalną prośbę.
Czy to myśli Hyrona docierały do mojego umysłu, czy też przypomniał mi się potrzebny w tej chwili strzęp wiedzy magicznej? Życie i śmierć były przeciwieństwami w tym świecie. Gillan umarła tutaj przedwcześnie, żeby wydać na świat Gillan - tę, w której obecnie przebywałam. Wobec tego ta Gillan musi umrzeć, żeby tamta mogła ożyć. Ale jak? Nie miałam żadnej broni, a nawet gdybym ją miała, nie wiedziałam, czy odważyłabym się nią posłużyć. Przecież moje przypuszczenia wcale nie musiały być prawdziwe.
"Hyronie, zabij mnie..."
Nie otrzymałam odpowiedzi. Ale tutaj była śmierć. I nie tylko leżała w moich ramionach. Rozprzestrzeniała się od bramy, podkradała jak podpływająca cichaczem, przesączająca się fala. Już nie docierały do mnie przytłumione odgłosy ataku i obrony. Tamten cień, który stanął w bramie, żeby bronić do niej dostępu i w ten sposób dać mi czas potrzebny na znalezienie Gillan - cień o zielonych oczach, walczący w postaci kota...
"Herrelu?"
Sięgnęłam przed siebie myślą. Tak jak przedtem musiałam odszukać drugą Gillan, tak teraz usiłowałam dotrzeć do mojego obrońcy.
"Herrelu?"
Odebrałam cichą odpowiedź. Przecież Herrel też mógł zadać mi śmierć, która przywróci mnie do życia. Poczęłam czołgać się w stronę bramy, ciągnąc za sobą martwą Gillan. Ta wędrówka okazała się ciężką próbą, gdyż moje nowe ciało pozostało sztywne, niezdarne i tak opieszale reagowało na polecenia umysłu, że z wielkim trudem dźwigałam to podwójne brzemię.
"Herrelu...?"
Tym razem odpowiedź była jeszcze cichsza. Wyczołgałam się z głębin żółtego światła tuż przed bramę. Leżały tam podobne do pająków stwory, jeden nadal drgał konwulsyjnie. A cień, który walczył, żeby zdobyć dla mnie potrzebny czas, siedział pod murem, kuląc się w sobie, jakby osłaniał otwartą ranę. Otaczały go inne cienie, które już znałam:
panowie pająkokształtnych psów, bełkocące istoty z martwego lasu.
Uklękłam obok ciała Gillan wyniesionego z serca niezwykłego blasku. Herrel zabił psy i nadal stawiał czoło ich panom, ale był ranny. Spojrzałam na tę scenę, przypomniałam sobie wszystko i ogarnął mnie taki straszliwy gniew, jakiego nigdy dotąd nie znałam, bo z wrodzonej potrzeby kontroli bardzo wcześnie nauczyłam się panować nad uczuciami. Gdybym rzeczywiście władała mocą, jaką mi wszyscy przypisywali, uwolniłabym ją natychmiast, żeby oczyścić to miejsce od wstrętnej hordy.
W owej chwili przekonałam się, że gniew może dodać sił i oczyścić umysł z cieni i wątpliwości. Przestałam siebie kontrolować i usunęłam wszystkie zapory przed gniewem. A później znalazłam się wśród gromady potworów znęcających się nad tym, z którym nie śmieli stanąć do otwartej walki. Nie wiem, czy rzuciłam się na nie z pięściami, czy też ta wielka i wspaniała wściekłość uczyniła ze mnie pochodnię mocy, która miażdżyła je na miejscu. W każdym razie,
zataczając się, usunęły mi się z drogi. Wypędziłam je za bramę tak łatwo, jak zwykły odgłos kroków na ścieżce wygania w gęstwinę bojaźliwych mieszkańców lasu.
Zaskoczenie było moim sprzymierzeńcem w tym boju, lecz groźne cienie mogą wrócić. A Herrel... Ta druga Gillan... Czas rzeczywiście przesypał dla nas za dużo piasku w klepsydrze. A gdybyśmy połączyli nasze siły? Czy to nie dałoby nam szansy na rozwiązanie naszych wspólnych problemów?
Ale kiedy podeszłam znów do muru, cień otworzył zielone oczy i spojrzał na mnie.
- Ty nią nie jesteś... - szepnął z trudem i ledwo dosłyszalnie.
- Jestem tą drugą... - zaczęłam. Herrel skrzywił się.
- Jesteś ranny. - Chciałam do niego podejść, lecz powstrzymał mnie władczym gestem.
- Gdzie ona jest?
- Tam. - Wskazałam na ciało, które przyniosłam z żółtawego blasku.
Herrel podniósł się i chwiejnym krokiem odszedł od muru. Jego wygląd nieustannie się zmieniał: raz był człowiekiem klęczącym przed leżącym na ziemi ciałem, raz czworonożnym zwierzęciem.
- Ona nie żyje - szepnął ochryple, głośniej niż przedtem.
- Na jakiś czas. Posłuchaj, Herrelu, żeby stworzyć tę Gillan, której ciało teraz noszę, zabili mnie - w tym świecie. Gdybym więc ponownie została zabita, ożyję - w tamtym ciele...
Myślę, że ani mnie nie zrozumiał, ani nawet nie usłyszał. Podeszłam więc i stanęłam nad martwą Gillan. Herrel podniósł głowę. Jego oczy płonęły wściekłością podobną do tej, która dopiero co uczyniła ze mnie pochodnię mocy.
Nie był teraz kotem, ale człowiekiem, lecz w oczach miał bezmyślne zwierzęce okrucieństwo. Zaatakował mnie cieniem miecza.
Przeszył mnie ból! Ból tak wielki, jakby rozdzierano mnie na dwoje.
Złote światło rozbłysło wokół mnie i ja w tym świetle muszę znaleźć Gillan! Ale ja już ją znalazłam! Byłam w niej, a może nie? Podniosłam się z ziemi i usiadłam. Jakieś białe ciało w pobliżu rozwiewało się niby mgła! Ich Gillan, ta fałszywa! To znaczy, że jestem cała, że znów stałam się sobą!
Ramionami objęłam to, co było mną, później zaś przesunęłam rękami po ciele, świadoma jego prawdziwości. Już nie byłam pusta, byłam wypełniona. Wypełniona wszystkim, co mi ukradli.
Herrel! Rozejrzałam się dokoła. Cień, którego miecz mnie wyzwolił... Nie zobaczyłam go jednak, wydawało się, że nigdy tu nie był, jedyny jego ślad to te martwe potwory w bramie.
- Herrelu!
Ogłuszyło mnie echo własnego krzyku. Gdyby mi wtedy odpowiedział, nawet nie usłyszałabym go. Przeszłam między pająkopodobnymi psami do bramy. Jeżeli ich panowie nadal czaili się na zewnątrz, to nie zauważyłam ich.
"Herrelu?" - Tym razem użyłam wewnętrznego głosu, tak jak podczas poszukiwań drugiej Gillan. Lecz odpowiedź nie nadeszła.
Mimo to zdawałam sobie sprawę, podobnie jak po pierwszym przebudzeniu w szarym lesie, że w jakiś sposób pozostaję związana z tym światem. A łączył mnie z nim właśnie Herrel. Czy muszę zacząć go szukać tak, jak szukałam drugiej cząstki mojej istoty?
Chociaż w owej chwili ani nie zamknęłam oczu, ani nie szukałam wewnętrznej wizji, nieoczekiwanie pojawił się przede mną cień konia. Grzebnął przednią nogą, jakby próbując rozedrzeć jakąś zasłonę, by ułatwić nam spotkanie.
"Chodź..." - rozkazał, lecz go nie posłuchałam.
"Herrel?" - Uczyniłam z tego słowa zarówno pytanie, jak i odmowę.
Koń niecierpliwie podniósł głowę. Nic nie odpowiedział, więc z kolei ja zapytałam:
"Gdzie on jest?"
"Uciekł".
Uciekł? To niemożliwe, nie wierzę. Herrel, który sam jeden walczył w bramie z gromadą potworów, który zdobył dla mnie czas potrzebny na to, żebym mogła wrócić do życia, Herrel, który wyzwolił mnie swoim mieczem? Dlaczego miałby teraz uciekać?
Hyron widać musiał odczytać te moje myśli, gdyż odpowiedział:
"Ucieka od tego, co tu zrobił",                
"Przecież mnie uwolnił! Nie mógł mi się lepiej przysłużyć".
Kim jest Gillan?" - To pytanie Hyrona wydało mi się bezsensowne.
"Ja jestem Gillan!" - Co do tego nie miałam żadnych wątpliwości.
"On myśli, że Gillan zginęła z jego ręki".   
"Nie!" - Wszystko wydawało mi się tak oczywiste, że nie mogłam zrozumieć, dlaczego Herrel nie odgadł prawdy.
"Tak. Chodź, nie możemy długo utrzymywać otwarte? Bramy Między Światami".
"A Herrel?"
Ogier znów potrząsnął głową.
Wybrał tę drogę, zdając sobie sprawę z niebezpieczeństwa. Niech poniesie konsekwencje tego wyboru".
- Nie! - Tym razem zaprzeczyłam głośno, budząc kolejne echa. - Nie! Herrel wraca.
"Ty także wybierasz swoją drogę, czarownico..."
"Przysięgliście nam pomagać!"
"Wszystkie przysięgi kiedyś przestają obowiązywać. Odzyskałaś już swoje drugie ja, które Herrel dla ciebie zdobył. Nawet połączonymi siłami nie zdołamy długo utrzymać tego przejścia. Wróć do życia albo przestań istnieć w czasie i przestrzeni..."
Pozwolił mi wybrać. Ja do niczego się nie zobowiązałam pod przysięgą. Wiedziałam tylko, że w owej chwili ani nie mogłabym, ani nie chciałam troszczyć się o własne bezpieczeństwo, że nie pragnęłam wracać do życia, którego nie miałabym z kim dzielić. Mierząc wzrokiem Hyrona, odparłam:
"Trzymajcie przejście, dopóki zdołacie. Możliwe, że znajdę również i to, co jest jeszcze jedną częścią Gillan albo jej życia, chociaż aż dotąd nie miałam o tym pojęcia..."
Teraz cień konia znieruchomiał i złote oczy przyjrzały mi się uważnie.
"Dokonałaś wyboru, czarownico. Nie proś o drugą szansę".
"Znając ciebie, nie zrobię tego" - odparowałam, czując, że budzi się we mnie ten sam gniew, który przepędził łowców spod bramy.
Cień Hyrona zamigotał i znikł. Stałam w tym samym miejscu co przedtem i zastanawiałam się. Z drugą Gillan łączyła mnie tak silna więź, że mnie do niej zaprowadziła. A z Herrelem? Co łączyło mnie z Herrelem? Wdzięczność, pamięć o wspólnie przeżytym niebezpieczeństwie, zaufanie, pewność, że mogę na nim polegać (o ile w ogóle kiedykolwiek na kimś polegałam). Żadne z tych uczuć nie było na tyle głębokie, żeby stworzyć więź równie silną, jak ta pierwsza.
Hyron zapytał mnie, kim jest Gillan? A ja odpowiedziałam mu triumfalnie, z dumą, wiedząc, iż mówię szczerą prawdę - że ja jestem Gillan. Lecz mogłam tak powiedzieć tylko dlatego, iż miecz Herrela znów uczynił mnie sobą.
Teraz muszę zadać sobie pytanie: kim jest Herrel dla mnie?                      
Pomyślałam o naszym pierwszym spotkaniu w weselnej dolinie, kiedy wyszedł do mnie z mgły, ponieważ wybrałam jego płaszcz spośród tylu innych leżących na miękkiej murawie. Wyższy ode mnie, wysmukły, z gładką chłopięcą twarzą i oczami równie starymi jak wzgórza High Hallacku - taki był pierwszy Herrel. Potem spokojnie śpiący na zalanym księżycem śniegowym łożu górski kot, który obudził się, wyczuwając niebezpieczeństwo, gdy znaleźliśmy się w czarodziejskiej sieci - to drugi Herrel. Później znów kot, sprężony do skoku na półce skalnej, który pobiegł zapolować na Alizończyków, i Herrel, który wrócił po tej walce jako człowiek, żeby razem ze mną stawić czoło rozgniewanym Jeźdźcom Zwierzołakom.
Inny Herrel, który się do mnie zalecał, któremu nie uległam, i Herrel, który jako kot skoczył na mnie gnany żądzą krwi. Herrel wzywający nieznane siły i moce, aby mnie uzdrowić, kiedy wokół płonęły Ognie Zwierzołaków i leżałam pod pledem z kwiatów. Jeszcze jeden Herrel, który jechał ze mną przez cały dzień, opowiadając mi o swoim kraju i swojej samotności...
Herrel, który był cieniem, walczącym z wcielonym złem, żebym mogła wrócić do życia... który potem pomyślał, iż zabił cień, gdyż rzeczywistość leżała martwa...
Kim jest Herrel? Nimi wszystkimi i kimś więcej. Taka była naga prawda, odarta ze wszystkich iluzji i mojej dumy. Kim jest Herrel? Jest inną częścią mnie, tak jak była nią druga Gillan. I bez niego będę osierocona i samotna do końca moich dni!
W takim razie... tak, jak szukałam Gillan... To właściwy sposób, jedyny sposób! Podobnie jak odnalazłam stworzoną za pomocą czarów Gillan, tak muszę odszukać Herrela, który sam dobrowolnie zmienił się w istotę mogącą żyć w tym świecie. Jeszcze raz nadałam w myśli wezwanie...
Wyszłam przez bramę z okręgu wypełnionego żółtym blaskiem. Czy powinnam wrócić do widmowego lasu? Albo jeszcze dalej zajść w tym świecie bez słońca i księżyca, nie zmieniającym się w czasie?
"Herrelu?"
Nie odebrałam wprawdzie odpowiedzi, ale poczułam lekkie przyciąganie. Nie kierowało mną w stronę lasu, to pewne. Poszłam przed siebie, wytężając całą uwagę.
Coś przebiegło przez skały przede mną. A jeśli to jakiś łowca z większą liczbą pająkopodobnych psów tropiących Herrela? One mogą zwęszyć ten tak słaby dla mnie ślad. Muszę jednak za nim pójść, jeżeli pragnę, żeby spełniły się moje życzenia.
W tym świecie nie istniał ani dzień, ani noc (zgodne z rytmem, który zawsze znałam), lecz było w nim coś w rodzaju zmian pogody. Zerwał się wiatr, ani zimny, ani gorący, po prostu wiatr, który musnął moje ciało i szarpnął za włosy. Zatrzymałam się, by ponownie zebrać je w tyle głowy i przewiązałam źdźbłem mocnej trawy, wyrwanej z najbliższej kępy. Mgła, która wędrowała ze mną przez bagnistą dolinę i wielką równinę, ustąpiła albo rozproszył ją wiatr.
Znajdowałam się na zboczu jednego ze wzgórz, które w oddali wyrastały coraz wyżej, a kończyły potężnymi purpurowymi górami, rysującymi się na tle niewidocznego nieba. Zaczęłam się wspinać, klucząc między skałami, które przybrały najprzeróżniejsze ohydne i straszne kształty, sugerując, że kryją się wśród nich jeszcze gorsze potwory, w każdej chwili gotowe rozszarpać mnie na strzępy. Wreszcie dotarłam na szczyt wzniesienia, ale cienka jak pajęcza nitka więź prowadziła gdzieś dalej. Spojrzałam w dół, na ciemniejące obniżenie terenu. Płynął przez nie strumyk jakiejś cieczy, czerwonej niczym rozżarzone węgle. Unosił się nad nim gęsty, podobny do mgły dym.
Jakaś postać szła jego brzegiem. Zataczała się z osłabienia, czasami padała, ale wciąż wstawała i parła niepowstrzymanie przed siebie.
- Herrelu! - krzyknęłam głośno, nie zważając na to, iż mogę zwrócić uwagę myśliwych, i jak szalona pobiegłam w tę stronę.
Człowiek w dole przystanął, ale się nie odwrócił. A potem, kulejąc, czepiając się skał i trawy, poszedł dalej. Nagle straciłam oparcie, ziemia usunęła mi się spod stóp i upadłam. Potoczyłam się kłębkiem i zatrzymałam na tkwiącej w ziemi skale. Podniosłam rękę do czoła, zamrugałam oczami, gdyż kamienie i ziemia nagle zafalowały.
- Ssssss...
Nieznany stwór wygramolił się na szczyt głazu naprzeciw mnie. Przykucnął tam, a duże krople śliny kapały mu z prawie bezwargich ust. Lecz te usta były dobrze wyposażone w ostre zęby. Nad ustami znajdowała się wąska szczelina, zapewne pełniąca rolę nosa, wyżej zaś bardzo duże oczy bez źrenic, matowe, o tępym spojrzeniu. Bez wątpienia widziały dobrze.
Czaszka była okrągła i zupełnie łysa, uszy zaś wyglądały identycznie jak nos. Najbardziej przerażało podobieństwo do człowieka, chociaż żaden człowiek nawet nie mógłby mieć nic wspólnego z tym potworem. Włożył do ust szkieletowate palce, wydając coś w rodzaju piskliwego, przenikliwego gwizdu, który świdrował w uszach. I otrzymał odpowiedź. Otoczyli mnie ci sami myśliwi, których odpędziłam od Herrela. Nie mogłam jednak łudzić się nadzieją, że po raz drugi uciekną przed moim gniewem. Zresztą nie zdołałam ponownie   przywołać   owej   nadludzkiej   wściekłości.
- Herrelu! - krzyknęłam ze strachem. I pożałowałam tego okrzyku w tej samej chwili, gdy wyrwał mi się z piersi. Jakimi czarami mógłby się posłużyć, żeby nas ocalić? Po prostu zwabię go do najgorszej z pułapek.
Potwór na skale pokręcił głową z boku na bok. Siedział na czworakach jak zwierzę, co jakiś czas podnosząc rękę do ust. Wstałam powoli, czekając, aż na mnie skoczy. W zasięgu mojego wzroku pojawiła się jeszcze jedna okrągła głowa, potem trzecia, czwarta... Kiedy mnie zaatakują? Zatrzymałam się i podniosłam jakiś kamień. Okrągłogłowe stwory nie miały żadnej widocznej gołym okiem broni i może jakoś sobie z nimi poradzę. A jednocześnie wszystko co we mnie było normalne, całe dziedzictwo naszego świata, wzdragało się przed jakimkolwiek bliższym kontaktem z tymi koszmarnymi istotami. Pierwsza z nich podniosła wysoko głowę, otworzyła usta i wrzasnęła.
Duma to wielka oszustka. My, którzy postanowiliśmy trzymać się z dala od naszych bliźnich, nosimy ją nie jak płaszcz, lecz jak zbroję. I ja, która nigdy nikogo o nic nie prosiłam (przynajmniej tak mi się zdawało), w jednej chwili straciłam tę osłonę, która pękła, pozostawiając mnie nagą i osamotnioną. Nie czekała mnie śmierć taka, jaką znałam i którą wyczułam w tym świecie, ale coś znacznie gorszego od ludzkiego końca, który, jak mówią, jest w rzeczywistości tylko początkiem. Ta śmierć zakończy się ciemnością, i człowiek mający umysł nie tknięty szaleństwem nie może się jej przeciwstawić.
I może istotnie wtedy oszalałam. Wrzeszczałam, wzywając bogów, których władza tutaj nie sięgała, wołałam głośno o pomoc każdego, kto mógłby mi jej udzielić. Nie wiem, czy tak naprawdę było, lecz tak sądzę.
I pomoc nadeszła. Potykając się, zataczając, ale nadal trzymając się na nogach, z mieczem w dłoni. Właśnie wtedy, gdy uderzyłam napastnika kamieniem, który był moją jedyną bronią, w odpowiedzi na moje błagalne krzyki przybył Herrel, wciąż jako cień, lecz żywy i na tyle sprawny, żeby mnie bronić.
Niewiele zapamiętałam z walki w wyżłobionej przez potok skalnej dolinie. Zresztą nie chcę pamiętać niektórych jej epizodów. Ale na zawsze zachowam w pamięci Herrela, który stał pomiędzy dwiema skałami, odepchnąwszy mnie za siebie dla mojego bezpieczeństwa. Jego miecz wydawał się żywy, a potwory wzdragały się i cofały przed nim. I chociaż próbowały powalić mojego obrońcę na ziemię, nie udało im się to. W końcu ocalała garstka uciekła, pozostawiając nas na placu boju.
- Kim jesteś? - Herrel uchwycił się skały, jakby o własnych siłach nie mógł utrzymać się na nogach. - Kim jesteś?
Wyciągnął rękę; jego miecz wisiał na sznurze okręconym wokół przegubu. Herrel poruszył palcami powoli, z trudem, jakby ten wysiłek przekroczył granice jego możliwości, i nakreślił w powietrzu jakiś symbol.
Ten zapłonął niebieskim ogniem tak jaskrawo, że mnie oślepił. Mimo to zawołałam, starając się również głosem wyrazić prawdę, którą zawarłam w słowach:
- Jestem Gillan. Naprawdę, Herrelu, ja jestem Gillan!



Ostatnia Brama


Herrel nie podszedł do mnie, tylko osunął się na kolana i ramieniem wsparł o skałę. Wpił we mnie zielone oczy. Jego twarz bardziej przypominała oblicze zjawy niż człowieka.
- Zabiłem...
- Zjednoczyłeś! - Przysiadłam obok niego. - Tamta druga Gillan musiała umrzeć, żebym ja znów stała się całą. Całą! Twój miecz mnie wyzwolił!
Herrel schylił głowę na przerzucone przez skałę ramię i jego twarz znikła mi z oczu. Sięgnęłam ku niemu ręką, ale nie poczułam materialnego, sprężystego ciała, tylko uginającą się, miękką substancję.
- Herrelu! - Wprawdzie widziałam go jako cień, lecz spodziewałam się, że dotknę człowieka. To odkrycie mnie przeraziło.
Podniósł głowę i spojrzał na mnie.
- Jestem zbyt rozciągnięty... Wróć do... Hyrona - wykrztusił. Te zdania wypowiedział z długimi przerwami.
- Nie, Herrelu...!
Lecz głowa mojego obrońcy opadła na ramię i więcej już jej nie podniósł. I znowu obudził się we mnie gniew, a wraz z nim wola i moc. Wstałam i zawołałam, tym razem nie błagalnym, ale rozkazującym tonem:
- Hyronie!
Zwielokrotnione echa tego okrzyku odbiły się od ścian nieznanej doliny i połączyły z wibracjami wywołanymi przez zbliżającą się burzę. Czy mój głos dotrze z jednego świata do drugiego?
- Hyronie! - powtórzyłam w ten sam sposób. Zauważyłam jakieś migotanie, jakby zmianę w powietrzu, błyski, za którymi poruszały się cienie...
- Chodź! - odebrałam cichą odpowiedź.
- Herrelu! - Nachyliłam się, próbując podnieść bezwładne ciało. Lecz równie dobrze mogłam czerpać dym w dłonie, ponieważ nie natrafiłam na nic materialnego, co mogłabym uchwycić. - Herrelu!
Podniosłam wzrok. Tamto poruszenie w powietrzu uspokajało się. Mieliśmy może tylko kilka sekund...
- Herrelu! - Po raz drugi starałam się go obudzić, ale bez rezultatu.
I kiedy znowu spojrzałam w górę, lśnienie oznaczające Bramę Między Światami zniknęło. Ukryłam twarz w dłoniach, próbując opanować rozpacz. Hyron ostrzegł mnie, że nie mogą długo utrzymać otwartej bramy, a może raczej nie chcieli. Teraz pozwolili jej się zamknąć, my zaś pozostaliśmy w pułapce tego innego, koszmarnego istnienia.
Uklękłam obok Herrela. Nie żył czy umierał, a może tylko był ciężko ranny? Dlaczego wyglądał jak cień, podczas gdy moje ciało było prawdziwe i materialne? A może tylko tak mi się wydawało i dla Herrela to ja byłam cieniem? Jeśli tak się rzeczy miały, jeżeli on również uważał się za prawdziwego... Ożyło mi w pamięci przelotne wspomnienie łoża, na którym oboje leżeliśmy, kiedy wysłano nas w tę niebezpieczną drogę. Czy nasze ciała nadal tam spoczywają, my zaś przybraliśmy inne kształty w tej obcej krainie?
- Herrelu? - Nie mogłam go dotknąć, zabandażować jego ran ani ulżyć mu w cierpieniu.
A jeśli mogłam?
Odnalazłam drugą Gillan i wyrzuciłam to, co nią zawładnęło. Ale zdołałam to uczynić tylko dlatego, że była częścią mnie. Nie mogłam wejść w Herrela. A może nie ja sama, snułam dalej rozważania, może potrafię podzielić się z nim cząstką mojej woli, instynktu życia? Była to słaba nadzieja, jednakże tylko ona mi pozostała.
Objęłam ramionami kolana i oparłam o nie głowę. Skoncentrowałam się na Herrelu. Nie takim, jakim go zobaczyłam podczas naszego pierwszego spotkania, ale na Herrelu z chwili, gdy stał obok zalanego księżycem kamiennego filaru i przywoływał znane sobie siły, by mnie uratować. Na takim Herrelu się skupiłam - pragnąc widzieć właśnie jego, a nie leżący obok mnie cień.
Wydawało mi się, że idę po omacku ciemnym korytarzem, uciekając przed niewidzialnymi prześladowcami. W dodatku od tego korytarza odchodziło wiele innych, w których łatwo mogłam się zgubić. Usiłowałam uczynić moją wolę widzialną, materialną... sięgnąć, dotknąć, zjednoczyć się z tym Herrelem, o którym myślałam, zapomniawszy o wszystkim innym.
Księżyc srebrzył jego obnażone barki i ten sam blask spływał na stojący za nim samotny obelisk. Czułam słodki zapach kwiatów, słyszałam głos Herrela śpiewającego w nieznanym języku, wypowiadającego słowo, które za nim powtórzyłam. Wzywał Neave...
Neave! Uczyniłam z tego imienia kotwicę dla mojej woli. Neave-Herrel - i skoncentrowałam całą siłę pragnienia na mężczyźnie, który wtedy stał w blasku księżyca.
- Gillan?
Byłam tak pochłonięta myślami, że powtórzył to być może kilka razy, zanim go usłyszałam.
- Gillan?
Przechyliłam głowę wciąż opartą na ramionach i otworzyłam oczy. Leżący obok mnie cień podniósł głowę i mnie obserwował.
- Herrelu? Ty żyjesz?
- O tyle o ile, ale co ty tu robisz? Brama... - Raptownie usiadł. - Przecież nie mogli tak długo utrzymać otwartej bramy.
- Tak powiedział Hyron - odparłam bez zastanowienia. Zielone iskierki oczu znów zwróciły się w moją stronę.
- Hyron! Powiedział ci, więc czemu nie odeszłaś? Nie odpowiedziałam. Widmowa ręka zacisnęła się w pięść i uderzyła w skałę.
- Czemu nie odeszłaś? Dlaczego odbierasz mi resztki dumy i godności, Gillan?
Słowa Herrela bardzo mnie zaskoczyły. Później zrozumiałam, że jego rozumowanie i obyczaje mogą całkowicie różnić się od moich i że sprawiłam mu ból, chociaż chciałam leczyć. Dałam mu więc jedyną odpowiedź, jaka mi pozostała:
- A czy ty byś tak postąpił w odwrotnej sytuacji? Na widmowej twarzy nie można odczytać uczuć, a wyraz oczu Herrela nie zmienił się. Zapanowało między nami milczenie aż do chwili, gdy odważyłam się je przerwać.
- Jeżeli ta brama została zamknięta, to gdzie jest taka, którą moglibyśmy otworzyć? - Nie znaczyło to, iż oczekiwałam, że mi ją wskaże, ale chciałam, by przestał koncentrować się na sobie i zainteresował się światem zewnętrznym.
- Nie znam żadnej. Hyron wprowadził cię w błąd, jeśli sugerował, że taka może istnieć.
- Hyron dawał mi tylko same przestrogi. Lecz już po raz trzeci znalazłam się w tej krainie. W dwóch poprzednich wypadkach myślałam, że śnię. A ze snów można się obudzić.
- Sny? - Herrel ponownie się poruszył i tym razem bardziej energicznie. Dotknął ręką żeber, jakby badał ostrożnie ranę.
- Gillan... ja... moja rana! Już nie krwawię! Mogę się poruszać... - Wstał i odszedł od skały, o którą przedtem się opierał. - Jestem znów cały i zdrowy! Jakich czarów użyłaś, moja pani czarownico?
- Nie wiem, naprawdę nie wiem. Tylko tego... - I opowiedziałam mu o próbie z wolą i mocą.
- Neave! Odwołałaś się do Neave, a teraz mówisz o snach. Sny...
Wyciągnął rękę, jakby chciał przytulić mnie do siebie. Poczułam, że otoczyło mnie całkiem bezsilne pasmo mgły. Herrel cofnął się.
- Co to znaczy? - szepnął głośniej.
- Jesteś dla mnie cieniem - powiedziałam mu pospiesznie.
Podniósł rękę i trzymał ją przed oczyma, jakby chciał się uspokoić i nabrać otuchy.
- Przecież jesteś materialna! Ciało, kości...
- Jesteś dla mnie cieniem - powtórzyłam.
- Sny! - Herrel jeszcze raz uderzył pięścią w skałę. - Jeżeli teraz oboje znajdujemy się w świecie snów...
- To jak się obudzimy?
- Tak, przebudzenie...
Rozrzedzona, wiotka postać odwróciła się. Herrel rozejrzał się wokoło, jakby szukał w nieznanej dolinie sposobu na wyrwanie nas z tego koszmaru.
- Opowiedz mi wszystko, co zapamiętałaś o tym świecie! Nie wiedziałam, dlaczego chciał, żebym wróciła myślą do
przebytej drogi, ale posłuchałam jego rozkazu. Mówiłam
o lesie, o przylocie pokracznego ptaka...
- Ptaka? - przerwał mi w tym miejscu i zażądał opisu ptaka. Potem rzekł: - A więc przynajmniej w ten sposób dotrzymali przysięgi. To był przysłany przez Kompanię przewodnik. Dokąd cię zaprowadził?
Opisałam wędrówkę przez bagno, opowiedziałam o dotarciu do zalanego światłem kręgu, w którym odnalazłam jego i gromadę moich sobowtórów.
- Tak, tam się obudziłem. Widziałem, jak przeszły przez to miejsce tam i z powrotem. Wiedziałem, że tylko jedna jest prawdziwa i że tylko ty możesz ją odszukać. Lecz to nie daje nam żadnej wskazówki co do bramy i naszego przebudzenia...
- Czy pozostał nam jakiś klucz? - Grzmoty stały się coraz głośniejsze. Zbliżała się szalejąca dotąd w górach burza. Moją uwagę zaprzątnęło uczucie, że zawisło nad nami niebezpieczeństwo. Odniosłam wrażenie, że ten widmowy świat gromadzi siły, aby rozprawić się z intruzami, jakimi dla niego byliśmy.
- Nie wiem. Ale dopóki możemy iść i myśleć, może nadal mamy jakąś szansę. Zastanawiam się... - Herrel odwrócił głowę, jakby badał wzrokiem wąską dolinę, i dodał: - Tamten zalany światłem krąg to na pewno miejsce jakiejś mocy. I równie dobrze właśnie tam możemy znaleźć odpowiedź...
- Przedtem zawsze budziłam się w lesie - podsunęłam, chociaż nie cieszyła mnie myśl o powrotnej drodze przez bagno, w dodatku bez przewodnika.
- Wtedy śniłaś na ich rozkaz i na rozkaz się budziłaś - wyszeptał ochryple Herrel. - Jeżeli mamy teraz stąd odejść, to tylko dzięki naszej połączonej woli. Myślę też, że w razie potrzeby możemy zaczerpnąć mocy nie zwracając uwagi na jej pochodzenie...
- A jeśli ta moc jest zła i niebezpieczna dla ludzi?
- Nie sądzę, żeby to miejsce zalane światłem dało się określić jako dobre albo złe. Weszliśmy tam tak samo, jak polujące na nas istoty z tego świata. Ta moc nie wzięła udziału w walce po żadnej stronie. Trzymała się z daleka, pozostawiając nas samym sobie. Powiedz mi, jak wypędziłaś panów pająkokształtnych psów? Tego nie zrozumiałem...
- Myślę, że gniewem - odparłam, ale zastanowiłam się nad słowami Herrela. Nigdy w życiu nie opanował mnie podobny gniew, taki silny, zmiatający przed sobą wszystko z drogi. Czyżby jakaś moc z kamiennego kręgu rozpaliła go i podsycała? Czy Herrel słusznie przypuszczał, że moglibyśmy wykorzystać siłę, która tam mieszkała?
Kiedyś powiedziałam, że w tym świecie nie było podziału na dni i noce. Lecz teraz wszystko wokół nas pociemniało. Albo nadciągała z gór burza, albo zbliżała się noc, której poprzednio nie widziałam. Poszliśmy w tym półmroku w górę zbocza i wróciliśmy do otoczonego murem kręgu.
We wnętrzu nadal wirował żółtawy blask, a wokół bramy znajdowały się małe, białe kopczyki. Herrel trącił jeden z nich czubkiem miecza. Obgryzione do czysta kości upadły i potoczyły się po ziemi - były to resztki tutejszych psów. Nie pozostały jednak żadne ślady istoty lub istot, które zjadły padlinę.
Przybyliśmy tutaj, ale jak teraz wydostać się z tego świata pułapki? Zwróciłam się do Herrela, którego widmowa postać stała się jeszcze przejrzystsza, a przynajmniej odniosłam takie wrażenie.
- Co robimy?
- Ta niepewność to rezultat wędrówki nieznaną drogą przez nieznane góry, moja pani czarownico - odpowiedział. - Przypuszczam, że oboje nadal leżymy i śnimy
w Szarych Wieżach. Jeżeli nie zdołamy się obudzić, będziemy zgubieni na zawsze. Albowiem im mocniejszy będzie nasz sen, tym trudniej naszym ciałom przyjdzie zrzucić jego okowy. A co do przebudzenia... No cóż, musimy wypróbować różne sposoby...
- Jakie sposoby? - podchwyciłam. Jego pewność siebie wydała mi się przesadna, gdyż mnie nie przyszedł do głowy żaden plan.
- A co zaprowadziło cię najpierw do drugiej Gillan, potem zaś do mnie? - odpowiedział mi pytaniem. - W jaki sposób przywołałaś mnie z objęć tutejszej śmierci?
- Myślę, że skoncentrowałam wolę. Na Gillan i na tobie...
Herrel spojrzał w żółtawy blask i mówił dalej:
- Jeżeli nasze ciała rzeczywiście pozostały w naszym świecie i czasie, to w części jesteśmy tam wrośnięci. Może je odnajdziemy, jeśli będziemy starali się z nimi połączyć. Nie widzę dla nas innej drogi.
- Ale ja... ja nie mam wyraźnego wspomnienia, na którym mogłabym skupić wolę... - I istotnie nie miałam. Wprawdzie zobaczyłam przelotnie Herrela leżącego w komnacie, która mogła znajdować się w Szarych Wieżach, lecz ten obraz był zbyt zamazany, żeby mi się do czegoś przydał.
- Ja mam! - odparł Herrel. Wydawało mi się, że z każdą chwilą rosła w nim wiara w siebie, jakby nasza trudna sytuacja, zamiast go zniechęcić, pobudzała do większych wysiłków.
- A teraz posłuchaj... - Położył mi rękę na ramieniu i jego dotknięcie było lekkie jak muśnięcie piórkiem. - Tak to wyglądało, kiedy widziałem to po raz ostatni, zanim tu przybyłem...
Opisał mi drobiazgowo tamtą komnatę na wieży, łoże, na którym spoczywaliśmy obok siebie, drobne przedmioty, które tak wryły mu się w pamięć, że przed wyruszeniem w tę dziwną wędrówkę musiał tam leżeć z niezwykle wyostrzonymi zmysłami... A opowiadał to w taki sposób, że i ja ją zobaczyłam, kawałek po kawałku, szczegół po szczególe, jakby stawiał mi je przed oczami.
- Czy ją widzisz, Gillan? - Po raz pierwszy w jego szepcie zabrzmiała nuta niepokoju.
- Sprawiłeś, że ją zobaczyłam.
- Obym tylko zrobił to właściwie.
- I co teraz?
- Teraz zrobimy to, co już robiliśmy, skupimy wolę na tym obrazie... - Urwał, a potem ciągnął: - Uważają mnie za półmężczyznę, ponieważ moja moc czasami mnie zawodzi. Możliwe więc, że poddaję próbie brzeszczot ze skazą. Ale dowiem się o tym dopiero wtedy, gdy go użyję. Ruszajmy!
Zamknęłam oczy, żeby nie widzieć otaczającego nas światła i Herrela. Albowiem tym razem muszę o nim na jakiś czas zapomnieć. Miał stoczyć swoją bitwę, a ja swoją. I choć obie mają ten sam cel, to każde z nas będzie walczyć samodzielnie. Zbudowałam w myśli obraz komnaty, którą ukazał mi Herrel. Były tam okna. Dwa: jedno wychodzące na północ, drugie zaś na południe. Między nimi ściany zawieszone tak starymi gobelinami, że ich wzory dawno znikły - tylko tu pozostał ślad twarzy, tam resztka błyszczących oczu jakiegoś zwierzęcia. Przenośne piecyki i unoszący się z nich dym, aromatyczny dym. Na środku komnaty łoże. Leżała na nim Gillan, której twarz odbiła się sto, tysiąc razy w zwierciadłach, kiedy w nie spojrzałam, Gillan nosząca identyczne blizny po ranach, które mnie zadano. To była Gillan, którą muszę odnaleźć.
I skupiłam się na tej Gillan. Nie tylko na śpiącym ciele, ale i na naturze tego, co tak bardzo oddaliło się od niej we śnie. Kim jest Gillan? Nie, raczej jaka jest Gillan? Jest taka i taka i jest również taka. Niektóre jej cechy mi się spodobały, innych najchętniej bym się pozbyła, gdybym tylko umiała. Nigdy dotychczas tak nie oceniałam i nie oglądałam wnętrza Gillan i zżymałam się ze wstydu, gdyż była to nagość absolutna, odarta ze wszelkich osłon. Prawie nie chciałam przebudzenia Gillan, która była taka małostkowa i miała w sobie tyle zła.
Kim jest Gillan? Ja jestem Gillan. Jestem taka, jaką ukształtowała mnie przyroda, wola innych ludzi i moje własne pragnienia. I z tą Gillan jestem związana na dobre i na złe, więc muszę dźwignąć brzemię bycia Gillan - i się obudzić!
Ale czy się obudziłam? Bałam się otworzyć oczy, by znów nie ujrzeć świateł tamtego obcego świata. W końcu zmusiłam się do tego i...
Mój wzrok padł na szare, bardzo stare kamienie. Odwróciłam głowę i zobaczyłam wyblakłe ze starości gobeliny. Obudziłam się!
Herrel! Szybko odwróciłam głowę w przeciwną stronę, żeby spojrzeć na tego, który dzielił ze mną to łoże. Było puste!
Usiadłam, wyciągnęłam rękę ku tej pustce, żeby przekonać samą siebie, że to tylko oczy mnie mylą. Wtedy przelotnie spojrzałam na swoją rękę i oniemiałam z przerażenia.
Arvońskich wieśniaków z tamtej wioski widziałam tylko jako lśnienie w powietrzu... Tak samo teraz wyglądała moja ręka! Szybko przycisnęłam ją do narzuty na łożu. Palcami, dłonią, całym ciężarem... Nie było najmniejszego zagłębienia!
Przeniosłam wzrok z ręki na moje ciało. Nie ujrzałam go jednak, tylko mgłę, przez którą prześwitywała powierzchnia łoża. A więc Herrel pomylił się! Nie mieliśmy tu ciał, na których mogliśmy się skoncentrować, żeby przyciągnęły nas do naszego prawdziwego świata!
Zauważyłam lśnienie... Nie, ja się nie poruszyłam... Ukształtowało się poza mną, z drugiej strony łoża... Czy to Herrel?
Próbowałam wymówić jego imię. Moje usta i gardło nie zareagowały. A dlaczego miałyby to zrobić - przecież już nie miałam ani ust, ani gardła! Chociaż bardzo tego pragnęłam, nie byłam Gillan!
Lśnienie spoczywające na miejscu Herrela poruszyło się. Musiał usiąść.
- Herrelu? - Próbowałam odezwać się do niego w sposób, w jaki ze sobą rozmawialiśmy w widmowym świecie. - Co się stało?
Słup światła wydźwignął się chwiejnie.
- Myślę, myślę... - Te słowa dotarły do mnie powoli, z trudem (a co było mną?) - ...że uznali nas za zmarłych. Nasze ciała zostały gdzieś przeniesione.
Gdybym wtedy mogła to zrobić, wrzasnęłabym na cały głos. Jeżeli mówił prawdę, co się teraz z nami stanie?!
- Chodź!
- Dokąd?
Nie człowiek, lecz światło, którym obecnie był Herrel, stało już przy otwartych drzwiach.
- Odnaleźć to, czego szukamy.
Znaleźliśmy się w dobrze znanym świecie, gdzie doba dzieliła się na dzień i noc, i - stosownie do naszego obecnego położenia zjaw - była właśnie noc. Szare Wieże musiały być bardzo, ale to bardzo stare i przesiąknięte życiem niewyobrażalnie różniącym się od życia Krainy Dolin. Ten sędziwy wiek i odmienność wyczuwałam we wszystkim, na co spojrzałam.
Krótka sień, później schody, które zdawały się wić bez końca we wnętrzu tej wieży. Herrel szedł pierwszy, a ja za nim. Nie usłyszałam żadnego dźwięku i nikogo nie zobaczyłam. Sen musiał zmorzyć wszystkich mieszkańców. Pomyślałam przelotnie o Kildas, o Solfmnie i moich pozostałych towarzyszkach z High Hallacku. Czy patrzyły na te starożytne mury tak jak ja - jako na skorupę pozbawioną ciepła i życzliwości? A może już do końca życia będzie je chronić iluzja utkana przez ich małżonków i będą widziały tylko to, co da im szczęście i radość?
W końcu dotarliśmy do kamiennego korytarza. Na ścianach w równych odstępach znajdowały się rzeźby przedstawiające różne zwierzęta. Kiedy je mijaliśmy, wydało mi się, że ich oczy mierzą nas i obserwują, podobnie jak niegdyś przyglądali mi się i oceniali mnie dawno zmarli królowie, którzy byli Strażnikami i Opiekunami Arvonu. Chciałabym wiedzieć, do jakich doszli wniosków co do mojej osoby.
Później znaleźliśmy się w obszernym, pogrążonym w mroku pomieszczeniu. Zalegające w kątach ciemności ukrywały jego prawdziwe rozmiary. Na jego przeciwległym końcu zobaczyłam zielone światło i tam właśnie śpieszył Herrel, ja zaś, jak zawsze, za nim. Były to Ognie Zwierzołaków, które kiedyś otaczały mnie na pagórku z samotnym obeliskiem. A tutaj paliły się wokół pary śpiącej na jednym łożu.
Jeszcze raz spojrzałam na Gillan, która była tak wspaniale przy odziana jak nigdy dotąd. Miała na sobie wyszywaną srebrem suknię miłej dla oka zielonej barwy, a wśród zawijasów haftu połyskiwały małe mlecznobiałe klejnociki. Siatka z takich samych szlachetnych kamieni przytrzymywała jej włosy. Ręce miała skrzyżowane na piersi. Pomyślałam, że nigdy nie była tak piękna w życiu. Albowiem, gdy tak wpatrywałam się w leżącą nieruchomo kobietę, straciłam przekonanie i pewność, że to ja jestem Gillan i że od urodzenia nosiłam tę cielesną powłokę.
Obok niej spoczywał Herrel. Hełm umieszczono obok jego głowy, tak że widziałam twarz. Miał na sobie kolczugę, a w zaciśniętych dłoniach tkwiła rękojeść obnażonego miecza.
- Oddają mi wszystkie honory - odezwał się bezgłośnie ten, który stał obok mnie. - Honory, których zawsze mi odmawiali, kiedy... nie spałem.
- Ależ oni są martwi!
- Czy jesteśmy martwi? Twierdzę, że nie! Był bardzo pewny siebie. Ale kiedy znowu spojrzałam na leżącą na łożu Gillan, pomyślałam, że to ja powiedziałam prawdę i że nie ma powodu, aby w to wątpić.
- Gillan! - Herrel ostrzegł mnie z lojalnością towarzysza broni, który widzi skradającego się wroga. - Ty nią jesteś. Nie waż się myśleć inaczej, bo będziesz zgubiona. Teraz!
Lśnienie powietrza zbliżyło się do łoża. Nigdy nie dowiedziałam się, jakie czary rzucił wtedy Herrel. Palące się równym płomieniem Ognie Zwierzołaków w jego pobliżu nagle pochyliły się poziomo i razem ze mną prześliznął się nad nimi.
Czym jest śmierć? Dwukrotnie zajrzała mi w oczy w widmowej krainie, a może i po raz trzeci w moim świecie. Mimo to nie umiem ująć w słowa jej istoty. Jeżeli już nie żyliśmy, gdy powróciliśmy do Szarych Wież owej nocy, to uczucie, które nas tam sprowadziło, okazało się silniejsze od śmierci.
Gillan była znów Gillan. Nie musiałam otwierać oczu, żeby się o tym przekonać. Później przesunęłam rękami po wystrojonym ciele, zobaczyłam księżycowy blask zdobiących suknię klejnocików, które zalśniły, kiedy się poruszyłam.
- Herrel?
- Tak...
Odłożył miecz, wyciągnął ramiona i przytulił mnie do piersi. Nasze usta spotkały się i odpowiedziałam na jego pocałunek z równym żarem. Potem odsunął mnie nieco, przyglądając mi się z uśmiechem.
- Zdaje się, najdroższa małżonko, że bardzo dobrze radzimy sobie na wojnie jako towarzysze broni. Zobaczymy teraz, jak się nam powiedzie podczas pokoju.
- Bardzo chętnie podejmę tę próbę, drogi małżonku! - roześmiałam się.
Zsunął się z łoża i pomógł mi wstać. Długie fałdy szaty, w którą mnie ubrano, opadły ciężko w dół, krępując swobodę ruchów. Szarpnęłam je lewą ręką, gdyż prawą trzymał Herrel.
- Wyglądam wspaniale - skomentowałam. - Zbyt wspaniale...
- Piękność zasługuje na piękno. - Herrel nie powiedział tego żartem i dłoń zadrżała mi lekko, gdy ścisnął ją mocniej.
- Możliwe, ale pragnę więcej swobody - odparowałam. Albowiem nagle uświadomiłam sobie, że te ciężkie suknie przykuwają mnie do przeszłości, od której powinnam się oderwać. Wyjęłam rękę z dłoni Herrela, rozpięłam klamerki, rozwiązałam sznurówki, rozebrałam się z ozdobionej klejnotami wspaniałej szaty i rzuciłam ją na puste łoże. Pozostałam w nieco krótszej spodniej sukni.
- Pójdziemy? - Herrel znowu ujął mnie za rękę.
- Dokąd, panie?
- Nie mogę udzielić ci odpowiedzi - odrzekł uśmiechając się - ponieważ sam nie mam pojęcia. Wiem tylko, że opuścimy Szare Wieże i Kompanię i poszukamy własnego miejsca w życiu. Czy jesteś temu przeciwna?
- Nie. Wybierz jakąś drogę, panie małżonku, a stanie się moją. Ale zostaw tu swój hełm i miecz...
- I to... - Jedną ręką rozpiął pas i rzucił go na łoże. Obok poduszki nadal stał jego hełm z figurką kota. - Już nigdy ich nie użyję - dodał. W jego głosie zabrzmiała taka nuta, że nie śmiałam o nic więcej pytać.
Herrel prowadził mnie za rękę przez tę długą komnatę, jakbyśmy byli parą pragnącą wziąć udział w dworskim tańcu, aż wyszliśmy innymi drzwiami na dziedziniec. Otaczało nas siedem wielkich wież. Na ciemnym niebie świecił księżyc i gwiazdy. Nikt się nie pojawił, gdy dotarliśmy do stajni, gdzie Jeźdźcy Zwierzołacy trzymali swoje bułane konie. Herrel osiodłał moją klacz i swego ogiera. Wyprowadziliśmy je na otwartą przestrzeń. Przed nami była brama.
- Kiedy opuścimy ten zamek, pojedziemy w nieznane...
- Czy już nie podróżowaliśmy przez nieznane krainy, drogi małżonku?
- Właśnie! - przytaknął ze śmiechem Herrel. - Niech więc tak będzie!
- Kto idzie?
Z cienia bramy wynurzył się Jeździec z ogierem na szłomie. Księżyc srebrzył obnażony miecz w jego dłoni.
- Tak - odpowiedział mój mąż - kto idzie, Hyronie? Nazwij nas po imieniu, jeśli to potrafisz.
Dowódca Jeźdźców Zwierzołaków spojrzał na nas. Jeżeli oczekiwałam, że okaże zdziwienie lub zaskoczenie, zawiodłam się.
- Więc znalazłeś powrotną drogę... - powiedział.
- My ją znaleźliśmy. A teraz przechodzimy przez tę bramę... - Herrel wskazał na portal za Hyronem.
- Jesteś Zwierzołakiem, Szare Wieże to twój dom.
- Teraz nie wiem, kim jestem - Herrel pokręcił głową - gdyż taka podróż, jaką odbyliśmy, zmieniłaby każdą żywą istotę. Ale ja nie pochodzę z Szarych Wież, Gillan również. Dlatego musimy się dowiedzieć, kim jesteśmy.
Hyron milczał chwilę, a potem rzekł z zakłopotaniem:
- Jesteś jednym z nas...
- Nie. - Po raz drugi Herrel wyrzekł się swojej mieszanej krwi.
- Czy udasz się do twojej matki?
- Obawiasz się tego? Ty, który wolałeś nie być dla mnie 9 ojcem? - odparował Herrel. - Nie chcę mieć z wami nic wspólnego, ani z matką, ani z ojcem. Czy chcesz nas  * zatrzymać?
Hyron odszedł na bok.
- Dokonałeś wyboru. - Jego głos był teraz równie obojętny jak jego twarz. Nie odezwał się ponownie, kiedy go mijaliśmy; Herrel również. I nie obejrzeliśmy się, ale mój mąż powiedział tak:
- To była Ostatnia Brama pomiędzy przeszłością a przyszłością, droga małżonko. A co do tego, kim jesteśmy -jest tylko Gillan i Herrel...
- To w zupełności wystarczy - odparłam i tak właśnie się stało.

