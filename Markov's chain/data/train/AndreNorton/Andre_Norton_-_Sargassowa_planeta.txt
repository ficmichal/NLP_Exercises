ANDRE NORTON
       
       
       
SARGASSOWA PLANETA
       
       
PRZEŁOŻYŁA URSZULA ZIELIŃSKA
TYTUŁ ORYGINAŁU: SARGASSO OF SPACE
       

ROZDZIAŁ 1.  KRÓLOWA SŁOŃCA
       
       Zmęczony, wynędzniały młody człowiek w źle dopasowanej tunice Branżowca, próbował rozprostować długie, sparaliżowane skurczem nogi. Dobrze byłoby - pomyślał nieco zirytowany Dan Thorson - żeby ludzie, którzy wymyślają te podpowierzchniowe pojazdy transkontynentalne, brali czasami pod uwagę fakt, że oprócz karłów bywają też na pokładzie normalni ludzie. Nie po raz pierwszy pożałował, że nie skorzystał z jakiegoś liniowca. Wystarczyło jednak, że dotknął chudego pasa z pieniędzmi, a natychmiast przypomniał sobie kim jest: nowym w Służbie rekrutem, bez statku i bez sponsora. Miał oczywiście żołd z Syndykatu i cienki zwitek druków kredytowych, które dostał po wyprzedaży niepotrzebnych w Kosmosie rzeczy. Miał też torbęniezbędnik. I to chyba wszystko, co mógł nazwać swoją własnością. Aha! Jeszcze ta niewielka, metalowa płytka z wygrawerowanym na niej kodem, którego nie sposób odczytać. To był jego paszport w przyszłość, lepszą przyszłość.
       Nie narzekał jednak na swoje dotychczasowe szczęście. Przecież nie każdego chłopaka z Bazy Federacji wybierano do Syndykatu, by po dziesięciu latach opuścił go jako asystent Szefa Ładowni. Dan był doskonale przygotowany do tej pracy i mógł wreszcie zaokrętować się na statek wyruszający na gwiezdne szlaki. Jednak każde wspomnienie surowych egzaminów z ostatnich paru tygodni wywoływało wewnętrzny ból. Czasem myślał, że nie jest w stanie poukładać sobie w jakiś rozsądny system tego wszystkiego, co musiał wtłoczyć do głowy. Strzępy informacji z różnych dziedzin: z podstaw mechaniki, zasad astronawigacji, obsługi i rozmieszczenia ładunku, procedur handlowych, rynków Galaktyki i z psychologii istot pozaziemskich tworzyły teraz zupełnie niespójną całość. Nie chodziło o to, że kurs był trudny, ale o to, że zgodnie z nowymi wymogami selekcji sam musiał torować sobie drogę w tym, bądź co bądź, elitarnym świecie. Większość kolegów pochodziła z rodzin pracujących dla Służby od pokoleń - oni po prostu wyrośli w Branży. Dan zamyślił się głęboko. Czyż Branża nie stawała się coraz bardziej zamkniętym klanem? Synowie szli w ślady ojców lub braci i wiązali swoje życie ze Służbą. Człowiek bez koneksji musiał przezwyciężyć sporo przeszkód, zanim mianowano go do Syndykatu. On jednak miał szczęście
       Weźmy chociażby takiego Sandsa, którego dwaj starsi bracia, wujek i kuzyn związani byli z InterSolarem. Sands nie pozwalał nikomu o tym zapomnieć. Wystarczy, żeby terminator został mianowany do jednej z dwóch Kompanii i był już urządzony na całe życie. Taka praca była stała i pewna, ponieważ statki Kompanii regularnie kursowały między systemami. Pracownicy mogli ponadto kupić akcje, a więc mieli udział w zyskach. Zapewniano im również emerytury i pracę na Ziemi, gdy przychodził czas opuszczenia Kosmosu. Takie właśnie perspektywy mieli dobrze zapowiadający się terminatorzy, jeśli oczywiście udało im się dostać do najlepszych firm: InterSolaru, Konsorcjum, Galaktycznego Deneba czy FalworthIgnesti
       Dan zerknął na ekran telewizora, który znajdował się na poziomie jego oczu, w końcu kadłubowatego pojazdu, ale właściwie nie widział reklamy zachwalającej zalety importu przez FalworthIgnesti. O wszystkim decydowało Centrum. Jeszcze raz dotknął pasa z pieniędzmi. Jego identyfikator, ten plasterek metalu, od którego tak wiele teraz zależało, był na swoim miejscu.
       Zamiast reklamy pojawił się na ekranie czerwony pas, symbol tutejszej stacji. Dan czekał spokojnie na ledwo wyczuwalny wstrząs sygnalizujący koniec dwugodzinnej podróży. Z ulgą opuścił pojazd i wyciągnął podręczną torbę ze stosu bagażu.
       Większość podróżnych stanowili ludzie Branży, ale tylko nieliczni nosili odznaki Kompanii. Pozostali to Wolni Pośrednicy lub drifterzy, czyli ci, których z powodu nieodpowiednich cech osobowościowych lub też z innych przyczyn, nie przyjęto na żaden szanujący się rodzimy statek. Tułali się teraz nie mogąc sobie znaleźć miejsca i tylko czasami udało im się zaokrętować na jakiś Niezależny Frachtowiec. Krótko mówiąc: najniższa warstwa Branżowców.
       Dan, z torbą na ramieniu, przedostał się do windy, która wyniosła go na powierzchnię, w sam środek upalnego, letniego dnia w południowozachodniej części Ziemi. Przystanął na chwilę przy betonowym przedpolu hangaru, którym kończył się z tej strony pas startowy. Przyglądał się nierównej, zniszczonej nawierzchni przy rusztowaniach wokół statków, które szykowały się do lotu. Musnął wzrokiem przysadziste kształty międzyplanetarnych frachtowców: linie marsjańskie i asteroidalne oraz bure pojazdy kursujące do księżyców Saturna i Jowisza. To, o czym Dan marzył stało jednak dalej: lśniące burty statków gwiezdnych zostały świeżo spryskane, aby zapobiec otarciu pyłem światów, w które niebawem ruszą.
       - Chwileczkę, czy to nie Wiking? Polujesz na swój barkas, Dan?
       Jedynie ktoś, kto doskonale znał Dana, mógł poprawnie odczytać to niemal niedostrzegalne drgnięcie ust. Gdy odwrócił twarz w stronę mówiącego, zdołał się już opanować.
       Artur Sands przybrał chełpliwą pozę człowieka, który odbył już co najmniej setkę rejsów. Kontrastowało to jednak osobliwie z wypolerowanymi butami i nienagannie wyprasowaną tuniką. Ale tak jak zawsze postać ta wywoływała w Danie tajoną złość. W dodatku Artur kroczył na czele swojej świty: Ricki Warrena i Hanlafa Bauta.
       - Właśnie przyjechałeś, co, Wikingu? I nie spróbowałeś jeszcze swego szczęścia, prawda? My też nie. Chodźmy razem posłuchać wyroczni.
       Dan zawahał się. Otrzymać przydział od Centrum w towarzystwie Artura Sandsa i jego orszaku, to ostatnia rzecz, na którą miał ochotę. Tupet Artura odbierał Danowi odwagę. Sands żądał od życia wszystkiego, co najlepsze, i zwykle to otrzymywał, o czym Dan zdążył się przekonać w Syndykacie.
       On sam z kolei często miewał powody, by martwić się o przyszłość. A jeśli teraz też miał mieć pecha, to wolał, żeby stało się to bez żadnych świadków. Z drugiej jednak strony, nie było sposobu na pozbycie się Artura. Udawał, że sprawdza coś w swojej torbie i myślał.
       Dotarli tu na pewno powietrznym liniowcem - żaden inny pojazd nie był dość dobry dla Artura. Dlaczego od razu nie poszli po przydział do Centrum? Dlaczego czekali tę godzinę? A może spędzili ten ostatni prawdziwie wolny czas na zwiedzaniu? Niemożliwe przecież, żeby i oni mieli wątpliwości, co do odpowiedzi maszyny Chociaż Dan poczuł, że lżej mu się zrobiło na sercu.
       Tę iskierkę nadziei, że Artur może być potraktowany tak samo jak on, rozwiały słowa, które usłyszał dołączywszy do grupki. Sands jak zwykle rozwodził się na swój ulubiony temat.
       - To że maszyna jest bezstronna, to bzdura! Karmią nas tymi bajkami w Syndykacie, a my i tak wiemy, jak jest naprawdę. Opowiadają, że człowiek powinien dostosować się do pracy zgodnie z temperamentem i umiejętnościami, że każdy statek musi mieć dobrze zintegrowaną załogę, ale to tylko księżycowe mrzonki! Jeśli InterSolar chce człowieka, to go dostaje, a żadna maszyna nie wciśnie go na pokład, jeżeli go tam nie chcą. To dobre dla facetów, którzy nie potrafią postawić na zwycięskiego konia i nie mają dość rozumu, żeby się rozejrzeć za porządnym przydziałem. Ja nie muszę się martwić, że ugrzęznę gdzieś w Strefie Końca, na jakimś marnym Niezależnym Frachtowcu.
       Ricki i Hanlaf połykali każde słowo pewnego siebie kolegi, ale Dan chciał wierzyć w nieprzekupność Centrum. Był to jedyny pewnik w ciągu ostatnich tygodni, kiedy to Artur i jemu podobni chodzili z podniesioną głową, przekonani, że Centrum ułatwi im szybkie przejście do wyższych sfer Branży.
       Wolał wierzyć, że oficjalne oświadczenia były zgodne z prawdą, że to właśnie maszyna, ten zbiór przekaźników i impulsów, na który w żaden sposób nie można było wpłynąć, decydowała o losie wszystkich starających się o przydział na statki międzygwiezdne. Chciał wierzyć, że kiedy wsunie w maszynę swój identyfikator, fakt, że był sierotą bez nazwiska i bez koneksji w Służbie, nie będzie miał znaczenia. Nie będzie miała znaczenia chudość jego pieniężnego pasa. Liczy się jedynie jego wiedza, temperament i możliwości.
       Zwątpienie jednak zakiełkowało i zaledwie ślad wiary podsycał w nim nadzieję. W miarę, jak zbliżał się do Sali Przydziałów, zwolnił kroku, choć jednocześnie nie życzył sobie, żeby ktokolwiek pomyślał, iż słowa Artura zaniepokoiły go.
       Tak więc duma popchnęła go do przodu i jako pierwszy z całej czwórki wepchnął swój identyfikator w niewielki otwór, po czym z trudem opanował chęć wyrwania go maszynie. Cofnął się, ustępując miejsca Sandsowi.
       Centrum to nic innego jak sześcian z litego metalu - tak przynajmniej wydawało się oczekującym. Dan pomyślał, że przetrwanie tych chwil niepewności byłoby łatwiejsze, gdyby mogli zobaczyć wnętrze maszyny, gdyby mogli patrzeć, jak analizuje te linie i wyżłobienia na metalu, jak dopasowuje do każdego z nich statek stojący teraz w porcie, jak decyduje o ich losie.
       Długie podróże w przestrzeni nie są łatwe dla małych załóg statków kosmicznych. W przeszłości zdarzały się często problemy z personelem. Studiowali kilka takich tragicznych wypadków w czasie kursu z historii handlu w Syndykacie. Potem pojawiło się Centrum i dzięki jego neutralnej selekcji odpowiedni ludzie przydzielani byli do odpowiednich frachtowców. Musieli pasować do rodzaju pracy i charakteru całej załogi, toteż funkcjonowali doskonale i obywało się odtąd bez większych tarć. Nikt im nigdy nie powiedział w Syndykacie, na jakiej zasadzie pracuje Centrum i w jaki sposób odczytuje dane z identyfikatora. Najistotniejszy był jednak fakt, że od decyzji maszyny nie było odwołania.
       Tego właśnie nauczono ich w czasie szkolenia i Dan traktował ten fakt jako coś niepodważalnego. Dlaczego więc teraz miałby stracić wiarę w to wszystko?
       Rozmyślania przerwał dźwięk gongu. Jedna płytka metalu wysunęła się z maszyny z nową linią na powierzchni. Artur rzucił się na nią i ogłosił radośnie swój triumf:
       - Gwiezdny Posłaniec InterSolaru! Wiedziałem, że mnie nie zawiedziesz, stary!
       Sands poklepał protekcjonalnie błyszczący blat Centrum.
       - Nie mówiłem, że dla mnie znajdzie coś super?
       Ricki potakiwał gorliwie, a Hanlaf posunął się nawet do tego, że klepnął Artura po plecach. Sands był magikiem, któremu zawsze dopisywało szczęście.
       Następnie dwa uderzenia odezwały się niemalże jednocześnie i dwa identyfikatory brzęknęły na płycie. Ricki i Hanlaf zagarnęli je łapczywie. Na twarzy Rickiego pojawiło się rozczarowanie.
        Korporacja Mars - Ziemia, Hazardzista - przeczytał głośno. Dan zauważył, że ręka, którą wsuwał kartę do pasa, drżała. Nie dla Rickiego więc odległe gwiazdy i wielkie przygody. Czeka na niego mizerna posadka w przeładowanej Służbie Planetarnej, gdzie szansę na sławę i pieniądze były znikome.
       - Statek Konsorcjum, Wojownik Deneb - Hanlaf nie posiadał się z radości i zupełnie nie zwracał uwagi na przygnębienie Ricka.
       - Daj łapę, przeciwniku! - Artur wyciągnął rękę szczerząc zęby. On również zignorował Rickiego, jakby jego niedawny bliski kumpel przestał nagle istnieć.
       - Z wielką przyjemnością! - Dzięki szczęśliwej decyzji zagadkowej maszyny, Hanlaf stracił zupełnie swoją potulność. Był innym człowiekiem.
       Konsorcjum znacznie urosło w siłę w ostatnich latach i stanowiło zagrożenie nawet dla InterSolaru. Udało im się przechwycić kontrakt z Federacją na usługi pocztowe i ciągle robili postępy. Mieli w tej chwili przynajmniej jedną koncesję na każdą z wewnątrzsystemowych tras, a niedawno głośno było o umowie, którą sprzątnęli sprzed nosa InterSolarowi. Artur i Hanlaf mogą się już nigdy nie spotkać na przyjacielskiej stopie, lecz teraz cieszyli się wspólnie szczęściem, które wyznaczyło im posady w liczących się Kompaniach.
       Dan nadal czekał na odpowiedź Centrum. Czy możliwe, żeby jego identyfikator utknął gdzieś w środku maszyny? Czy powinien znaleźć kogoś, kto za to wszystko odpowiada i zapytać, co się stało? Pierwszy włożył swoją kartę, a teraz zaczynał się niepokoić. Artur również zauważył opóźnienie.
       - Cóż to? Nie ma statku dla Wikinga? Może oni, bracie, nie mają takiego, który pasowałby do twoich niezwykłych umiejętności?
       Czy to jest możliwe? - zastanawiał się Dan. Być może żaden statek w porcie nie potrzebuje tego rodzaju usług, które mógł zaoferować? Czy to znaczy, że musiałby zostać tutaj do czasu, aż taki statek się zjawi?
       Artur czytał chyba w jego myślach. Uśmiechał się już nie triumfalnie, ale szyderczo.
       - A co, nie mówiłem? - zaczął. - Wiking nie zna odpowiednich ludzi. To jak, przynosisz swoją torbę i czekasz, aż Centrum rozleci się i w końcu da ci odpowiedź?
       Hanlaf zaczai się niecierpliwić. Ostatnie wydarzenie obudziło w nim całą pewność siebie i poczuł, że ma prawo do własnego zdania.
       - Umieram z głodu - oznajmił. - Przełknijmy coś, a potem pójdziemy obejrzeć nasze statki. Artur pokręcił głową.
       - Poczekaj jeszcze chwilę. Chcę zobaczyć, czy Wiking dostanie swój wymarzony barkas - o ile taki w ogóle jest w porcie
       Dan mógł teraz uczynić jedynie to, co zawsze robił w takiej sytuacji: udawać, że cała sprawa nie ma znaczenia, i że Artur ze swoją świtą nie mają nic szczególnego na myśli. Zastanawiał się jednak, czy maszyna pracowała, czy też jego karta zagubiła się gdzieś w jej tajemniczym wnętrzu Gdyby nie Artur przyglądający mu się z irytującym zadowoleniem, poszedłby szukać pomocy.
       Hanlaf zaczął powoli odchodzić, a Ricki był już przy drzwiach, jak gdyby ten niefortunny przydział usunął go na zawsze z szeregów tych, którzy coś znaczyli. Wreszcie gong zabrzmiał po raz czwarty. Dan rzucił się na swój identyfikator z szybkością, o którą nikt by go nie podejrzewał i tylko dzięki temu uprzedził wścibskie ręce Artura.
       Można było od razu zauważyć, że na kawałku metalu nie widniały żadne jaskrawe symbole słynnych Kompanii. Czy rzeczywiście jego los będzie podobny do losu Ricka? Czyjego pierwszy przydział ma być tak samo banalny?
       Ale nie W prawym górnym rogu karty jaśniała gwiazda, gwiazda otwierająca mu drogę do innych galaktyk! Obok niej nazwa statku - nie Kompanii, ale statku - Królowa Słońca A Minęło sporo czasu, zanim zrozumiał sens tego zapisu.
       Tylko nazwa statku - a więc Wolny Pośrednik! Przydzielono go na jeden z tych tułaczych statków kosmicznych, które przemierzają trasy zbyt niebezpieczne i zbyt nowe, żeby zainteresowały się nimi Kompanie. Zazwyczaj nie przynoszą też one zysków. Jest to rodzaj Służby Handlowej, to prawda, i dla niewtajemniczonych jest w tej pracy coś bardzo romantycznego, ale Dan znał się na handlu dostatecznie dobrze, żeby wiedzieć, jaka czeka go przyszłość. Wolne Pośrednictwo to ślepa uliczka dla ambitnych. Temat ten był skrupulatnie i konsekwentnie omijany na wykładach w Syndykacie. Wolne Pośrednictwo pociągało za sobą igranie ze śmiercią, z dżumą, z innymi, nieznanymi Ziemianom chorobami i kontakty z obcymi, często wrogimi rasami. Można było stracić w tej grze nie tylko zysk i swój statek, ale przede wszystkim życie. Wreszcie, Wolni Pośrednicy znajdowali się na samym dole drabiny społecznej w Służbie. Nawet przydział Rickiego nie wydawał się taki zły w porównaniu z tym, co spotkało Dana.
       Zamyślił się głęboko i nie zdążył zareagować, gdy Artur zręcznym ruchem wyrwał mu kartę z dłoni i obwieścił całemu światu jego klęskę:
       - Wolny Pośrednik!
       Danowi zdawało się, że Sands wrzeszczał tak głośno, jak to się tylko zdarza w czasie transmisji meczów.
       Ricki zatrzymał się i wytrzeszczył oczy. Hanlaf parsknął śmiechem, a Artur mu zawtórował.
       - A więc tyle znaczy twój tajemniczy kod, bracie! Będziesz Wikingiem Kosmosu, Kolumbem gwiezdnych dróg, odkrywcą dalekich przestrzeni! A jak tam miewa się twój miotacz, co? Może byś lepiej wrócił do Syndykatu i jeszcze raz postudiował psychologię istot pozaziemskich! Wolni Pośrednicy nie mają wiele kontaktów z cywilizowanym światem, wiesz? Chodźcie, chłopaki - zwrócił się do dwóch pozostałych - musimy zaprosić Wikinga na prawdziwą ucztę, bo przez resztę życia przyjdzie mu żywić się substytutami. - Artur chwycił mocniej ramię Dana. Więzień mógłby łatwo wyśliznąć się z tego uchwytu, ale wiedział, że powinien raczej zachować twarz i godność dołączając do reszty i tłumiąc gniew.
       Zgadza się. Być może Wolni Pośrednicy nie mieli zbyt wysokiej pozycji w Służbie i tylko nieliczni zahaczali o wielkie porty, ale istniało parę takich fortun, które powstały na planetach Strefy Końca i nikt nie mógł zaprzeczyć, że Wolny Pośrednik jakoś wychodził na swoje. Stosunek Artura do tego przydziału obudził w Danie wrodzony upór i na przekór koledze postanowił widzieć same dobre strony swojej sytuacji. W chwili, gdy odczytał wyrok, popadł w przygnębienie, ale teraz wszystko wracało do normy.
       W Branży nie było ściśle określonych kast. Podziały między ludźmi nie wynikały ze stanowiska, ale z prestiżu firmy, dla której się pracowało. Duża jadalnia w Porcie otwarta była dla każdego człowieka noszącego tunikę Służby. Większość Kompanii utrzymywała jednak swoje własne sektory, a ich pracownicy płacili czekami. Przejezdni oraz nowicjusze lawirowali wśród stołów tuż przy drzwiach.
       Dan jako pierwszy znalazł puste miejsca i natychmiast włączył przycisk rachunkowy. Owszem, był teraz Wolnym Pośrednikiem, ale za ten obiad chciał zapłacić sam. Nie miał zamiaru jeść na koszt Artura, nawet jeśli ten gest miał go kosztować fortunę.
       Gdy wystukali na klawiaturze swoje zamówienia, mieli trochę czasu, żeby się rozejrzeć. Tuż obok od stołu wstał człowiek z jaskrawą, połyskującą odznaką KomTeku. Jego dwaj towarzysze nadal spokojnie przeżuwali posiłek. Odchodzący miał imponujące bary -zapewne druga czy trzecia generacja marsjańskich kolonistów. Rysy twarzy miał jednak swojskie - nieco orientalne, ale ziemskie.
       Tych dwóch przy stole to terminatorzy. Jeden z nich miał na tunice dystynkcje przyszłego astronawigatora, a drugi - miniaturowe koło zębate, odznakę inżyniera. Właśnie ten drugi zauważył Dana i odwzajemnił jego spojrzenie.
       Asystent Szefa Ładowni pomyślał, że nigdy dotąd nie widział kogoś tak przystojnego. Czarne kędzierzawe, dość krótko ostrzyżone włosy otaczały opaloną w Kosmosie, ładną twarz o delikatnych rysach. Oczy miał ciemne, powieki ciężkie, a gdy podniósł kąciki perfekcyjnie wykrojonych ust, to nie uśmiechał się przyjaźnie, lecz cynicznie. Był ideałem kosmicznego bohatera z filmów propagandowych, które Dan nie raz musiał oglądać w Syndykacie, toteż natychmiast poczuł do niego niechęć.
       Współbiesiadnik tej doskonałości był jej całkowitym przeciwieństwem. Naturalnie brązowa skóra tego grubociosanego człowieka nie mogła przybrać głębszego odcienia, ponieważ był on Murzynem. Z ogromną werwą opowiadał o czymś przyszłemu inżynierowi, lecz ten udzielał mu jedynie zdawkowych odpowiedzi.
       Kąśliwa uwaga Artura sprowadziła myśli Dana do ich własnego stołu.
       - Królowa Słońca - jak dla Dana, Artur wypowiedział tę nazwę zbyt głośno.
       - Wolny Pośrednik No cóż, Wikingu, będziesz miał okazję przyjrzeć się dokładniej życiu. W każdym razie nadal możemy z tobą rozmawiać, skoro nie zaokrętujesz się na żaden konkurencyjny statek.
       Dan wysilił się na grymas imitujący uśmiech.
       - Bardzo to wielkodusznie z twojej strony, Sands. Jakże miałbym narzekać, skoro człowiek InterSolaru raczy mnie dostrzegać?
       Ricki wtrącił:
       - To niebezpieczne, no, to Wolne Pośrednictwo
       Artur skrzywił się. Wokół ryzyka związanego z tą pracą może unosi się mgiełka czaru, ale przecież nie można tego publicznie potwierdzić!
       - Ale nie wszyscy Wolni Pośrednicy docierają w Strefę Końca, mój drogi. Niektórzy odbywają po prostu regularne rejsy między uboższymi planetami, takimi, które odrzuciły Kompanie. Dan wyląduje pewnie na jakimś statku kursującym między jednym a drugim światkiem z kopulastymi wieżami miast i nie będzie mógł nawet na chwilę zdjąć swojej hauby.
       Tego właśnie mi życzysz, co? - skonkludował Dan w myślach. Ta cała historia nie wydaje ci się dostatecznie przygnębiająca, żeby cię zadowolić, co, Sands? Przez sekundę zastanawiał się, dlaczego ten niezbyt przez niego lubiany kompan z Syndykatu znajdował taką przyjemność w znęcaniu się nad nim.
       - Masz rację - poddał się skwapliwie Ricki. Dan zauważył jednak, że jego oczy wpatrują się w świeżo upieczonego Wolnego Pośrednika z odrobiną zazdrości.
       - Wypijmy za całą Branżę! - Artur teatralnie uniósł swój kubek. - Dużo szczęścia dla Królowej Słońca! Dan będzie go potrzebował.
       Te słowa znów zabolały Dana.
       - Nic mi o tym nie wiadomo, Sands. Wolni Pośrednicy też zbijają fortuny. No, a ryzyko
       - No właśnie, chłopie, ryzyko! Na jeden Wolny Frachtowiec, któremu się udało, jest setka, albo i więcej takich, którym nie starcza na opłaty portowe. Szkoda, że nie miałeś wpływu na te twoje nadprzyrodzone siły
       Dan miał już dosyć. Odsunął się od stołu i spojrzał Arturowi prosto w oczy.
       - Jadę tam, gdzie przydzieliło mnie Centrum - rzekł poważnie. - Cała ta gadka, że Wolne Pośrednictwo jest takie niebezpieczne, nie jest warta jednej spadającej gwiazdy. Dajmy sobie rok w Kosmosie, Sands, a potem porozmawiamy.
       - Jasne! - Artur roześmiał się. - Daj mi rok z InterSolarem, a sobie weź ten rok w rozwalonym pudle. Postawię ci wtedy obiad, biedaku, bo nie będziesz miał nic na koncie. Założę się o dziesięć kredytów, że mam rację. A teraz - spojrzał na zegarek - mam zamiar zerknąć na Gwiezdnego Posłańca. Ktoś chciałby się może przyłączyć?
       Ricki i Hanlaf najwyraźniej mieli ochotę, bo szybko unieśli się z krzeseł. Dan nie poruszył się, kończył swój wyśmienity obiad, pewien że minie sporo czasu, zanim będzie miał w ustach coś równie doskonałego. Uznał, że udało mu się zachować dobrą minę do złej gry, choć był już potwornie zmęczony Sandsem. Nie pozostawiono go jednak w spokoju. Ktoś podszedł od tyłu i wśliznął się na miejsce Rickiego.
       - Masz przydział na Królową Słońca, kolego?
       Dan drgnął. Czy był to kolejny dowcip Sandsa? Tym razem jednak ujrzał przed sobą szczerą twarz asystenta astronawigatora z sąsiedniego stołu i uspokoił się.
       - Tak, dopiero co go dostałem. - Podał swojemu rozmówcy identyfikator.
       - Dan Thorson - odczytał Murzyn głośno. - Jestem Rip Shannon, Ripley Shannon, jeśli wolisz. A ten - wskazał na gwiazdę filmów propagandowych - to Ali Kamil. Obaj jesteśmy z Królowej. Jesteś asystentem Szefa Ładowni - zakończył stwierdzeniem raczej niż pytaniem.
       Dan przytaknął i przywitał Kamila, łudząc się, że niechęć, którą odczuwał do tego człowieka nie była zauważalna. Stwierdził, że Kamil przygląda mu się taksująco i że z jakichś przyczyn, po krótkiej lustracji, został uznany za twór niedoskonały.
       - Idziemy teraz na statek. Dołączysz do nas? - w słowach Ripa było dużo życzliwości, więc Dan przystał na propozycję.
       Wsiedli na ślizgacz, który potoczył się wzdłuż pola startowego w stronę dalekich rusztowań z uwięzionymi w nich statkami. Rip podtrzymywał rozmowę i Dan czuł do tego barczystego, młodego człowieka coraz więcej sympatii. Shannon był trochę starszy - mógł to być ostatni rok jego terminowania. Dan doceniał każdą uzyskaną od niego informację o Królowej i jej załodze.
       W porównaniu z wielkimi statkami Kompanii Królowa Słońca była miniaturowych rozmiarów. Załoga składała się tylko z dwunastu członków, wobec tego każdy miał na głowie sporo obowiązków. Na kosmolotach akwizycyjnych ścisła specjalizacja nie była możliwa.
       - Mamy rutynowy transport na Naxos - kontynuował Rip swoim dźwięcznym głosem. - Stamtąd - wzruszył ramionami - dokądkolwiek
       - Z wyjątkiem Ziemi - wtrącił szorstko Kamil. - Powiedz lepiej do widzenia naszej kochanej planecie, bo nieprędko ją ujrzysz, Thorson. W tych okolicach długo nas nie zobaczą. Tym razem mieliśmy rejs specjalny, a to zdarza się raz na dziesięć lat. - Dan pomyślał, że jego rozmówca czerpie niezwykłą przyjemność w przekazywaniu mu tych okropnych wieści.
       Ślizgacz okrążył pierwsze z rusztowań. W prywatnych dokach stały tutaj statki najsłynniejszych Kompanii. Wzniesione ku górze dzioby rozcinały niebo, wokół kręcili się ludzie. Dan przypatrywał się im jakby wbrew sobie, ale nie odwrócił głowy, gdy po jakimś czasie ślizgacz skręcił w lewo, w kierunku kolejnych stanowisk. Chyba z sześć mniejszych Wolnych Frachtowców czekało tutaj na start. Nawet nie zdziwił się za bardzo, kiedy podjechali do jednego z najbardziej zniszczonych.
       - Oto ona, bracie. Najlepszy kosmolot akwizycyjny we wszystkich galaktykach. To prawdziwa dama, mówię ci, prawdziwa Królowa. - W głosie Ripa słychać było dumę.

ROZDZIAŁ 2.  PLANETY NA SPRZEDAŻ
       
       Dan wszedł do kajuty Szefa Ładowni. Człowiek, który tam siedział otoczony stertami mikrotaśmy i całym sprzętem doświadczonego w lotach pośrednika, znacznie odbiegał od wyobrażeń młodego Branżowca. Mistrzowie prowadzący zajęcia w Syndykacie byli dobrze ubrani i zewnętrznie nie różnili się właściwie od ludzi sukcesu pracujących na Ziemi. Trudno było posądzić ich o jakikolwiek związek z Kosmosem.
       W przypadku Van Rycka nie tylko mundur świadczył o tym, że pracował on dla. Służby. Jego przerzedzone, jasne włosy miały biały odcień, a twarz była raczej czerwona niż opalona. Był potężnym człowiekiem - nie tęgim, lecz dobrze zbudowanym - i zajmował każdy centymetr swojego miękkiego fotela.
       Mierzył Dana sennym i na pozór obojętnym wzrokiem, tak jak i olbrzymi niczym tygrys kocur, rozciągnięty na jednej trzeciej powierzchni biurka. Dan zasalutował.
       - Asystent Szefa Ładowni, Thorson, melduje się na pokładzie, sir. - Strzelił obcasami tak, jak nauczono go w Syndykacie, po czym położył swój identyfikator na biurku, choć jego dowódca w ogóle nie próbował go dosięgnąć.
       - Thorson - wydawało się, że bas dochodzi nie z klatki piersiowej siedzącego na wprost człowieka, ale z głębi tego beczkowatego ciała. - Pierwsza podróż?
       - Tak, sir.
       Kot ziewnął i mruknął, ale uważne spojrzenie Van Rycka nie zmieniło się.
       - Zamelduj się lepiej u Kapitana i wpisz się w rejestr. - I to wszystko. Takie było całe powitanie.
       Trochę zagubiony Dan wspiął się do sektora kontrolnego. Przylgnął do ściany wąskiego korytarza, żeby przepuścić jakiegoś oficera sunącego za nim szybkim krokiem. Był to ów KomTek, którego widział w jadalni z Ripem i Kamilem.
       - Nowy? - To pojedyncze słowo pełne było trzasków i zakłóceń, jakby dochodziło z interkomu.
       - Tak, proszę pana, mam się zarejestrować.
       - Biuro Kapitana - następny poziom - i już go nie było.
       Dan poszedł za nim bardziej statecznym krokiem. To prawda, że Królowa nie była olbrzymem i niewątpliwie brakowało na niej wielu udoskonaleń i luksusowych rozwiązań, którymi tak się chełpiły inne załogi. Dan jednak, mimo że niewiele jeszcze zdążył zobaczyć, doceniał elegancko urządzone wnętrze. Burty Królowej były być może zniszczone i dlatego z zewnątrz wyglądała na zużytą, ale w środku okazała się być sprawnym, szczelnym frachtowcem. Dan dotarł na wyższy poziom, zapukał w lekko uchylone drzwi i usłyszawszy niecierpliwe zaproszenie, wszedł.
       Przez jedną oszałamiającą chwilę czuł się tak, jakby znalazł się w środku ZOO z pozaziemskimi istotami. Ściany tej niewielkiej kajuty zapełnione były obrazami. Ale jakimi! Stworzenia ze Strefy Końca, które niegdyś widział i o których słyszał, wymieszane były z istotami z najbardziej makabrycznych koszmarów. W małej, wiszącej klatce siedziało niebieskie zwierzę, które mogło być jedynie nieprawdopodobną kombinacją ropuchy (o ile ropuchy posiadały sześć nóg, w tym jedną z pazurami) i papugi. Ten stwór pochylił się do przodu, chwycił szponami klatkę i splunął na Dana.
       Młody Branżowiec stał nieruchomo całkowicie pochłonięty wszystkim, co tu zobaczył, aż wreszcie wyrwało go z zamyślenia warkliwe:
       - No, co jest?
       Dan natychmiast odwrócił wzrok od niebieskiego horroru i spojrzał na człowieka siedzącego tuż pod klatką. Spod kapitańskiej czapki wystawały posiwiałe włosy. Ostre rysy twarzy uwydatniała blizna - być może po miotaczu. Oczy Kapitana były tak lodowate i władcze, jak oczy jego jeńca w klatce.
       Dan odzyskał mowę.
       - Asystent Szefa Ładowni, Thorson, melduje się na pokładzie, sir. - Ponownie podał swoją kartę. Kapitan Jellico chwycił ją pospiesznie.
       - Pierwszy rejs?
       I znowu Dan zmuszony był przytaknąć. O ile łatwiej byłoby móc odpowiedzieć: nie, dziesiąty
       W tym momencie niebieski stwór wydał z siebie przeraźliwy pisk, na co Kapitan zareagował uderzeniem w drzwi klatki z takim impetem, że jej mieszkaniec zamilkł, choć zapewne nie nauczył się dzięki temu dobrych manier. Kapitan natomiast wrzucił kartę Dana do rejestratora statku i nacisnął klawisz. Przybysz mógł się teraz odprężyć - został oficjalnie wpisany jako członek załogi i teraz nikt go już nie usunie z Królowej.
       - Odrzut o osiemnastej - poinformował go Kapitan. - Znajdź sobie kajutę.
       - Tak jest - zasalutował Dan i uznał, że może już opuścić to swoiste ZOO Kapitana Jallico.
       Schodząc do sektora ładunkowego zastanawiał się, z jakiej tajemniczej planety pochodzi niebieski stwór i dlaczego Kapitan był w nim aż tak rozkochany, że zabierał go ze sobą w podróż. Z tego, co Dan zdążył zauważyć wynikało, że papugoropucha nie posiadała żadnych sympatycznych cech.
       Ładunek, który Królowa zabierała na Naxos był już najwyraźniej na pokładzie - gdy przechodził obok ładowni, dostrzegł zapieczętowane zaniki włazu. A zatem jego obowiązki, przynajmniej jeśli chodzi o ten port, ktoś już wypełnił. Mógł więc całkiem swobodnie rozejrzeć się po małej kajucie, którą wskazał mu Rip Shannon, a potem rozpakować parę osobistych drobiazgów.
       W Syndykacie należał do niego tylko hamak i szafka, toteż nowa kwatera wydała mu się bardzo wygodnym, przestronnym pomieszczeniem. Gdy rozległ się sygnał odrzutu, był już całkiem zadomowiony i zadowolony z sytuacji, mimo że jeszcze parę godzin temu ponure żarty Sandsa nie pozwalały mu optymistycznie patrzeć w przyszłość.
       Znajdowali się już daleko w Kosmosie, zanim Dan poznał pozostałych członków załogi. Oprócz Kapitana Jellico w sterowni pracował Steen Wilcox. Był to szczupły Szkot około trzydziestki, który odsłużył parę lat w Inspekcji Galaktycznej, a dopiero później przeszedł do Branży. Teraz miał już stopień astronawigatora. Do sekcji kontroli należał również Marsjanin, KomTek Tang Ya, oraz Rip, asystent.
       Sektor maszynowni także składał się z czterech członków. Szefem był młody i spokojny Johan Stotz, którego zainteresowania koncentrowały się wyłącznie na silnikach (z tego, co powiedział Danowi Rip wynikało, że Stotz był technicznym geniuszem i mógł dostać się bez trudu na lepsze statki niż Królowa, ale wybrał ryzyko, jakie towarzyszyło podróżom Wolnych Frachtowców). Asystentem Stotza okazał się być nieskazitelny i wymuskany Kamil. Dan przekonał się szybko, że na Królowej nie wolno było się lenić, toteż Kamil musiał sprostać bardzo licznym wymaganiom swego bezpośredniego dowódcy. Pozostali dwaj członkowie załogi maszynowni stanowili niesamowity a zarazem zabawny duet.
       Karl Kosti był niezdarnym i potężnym jak niedźwiedź człowiekiem, lecz jeśli chodziło o pracę, trudno było znaleźć lepszego specjalistę. Wokół niego kręciła się ciągle istota będąca jego przeciwieństwem: mały, chudy Jasper Weeks, o twarzy wyblakłej od światła Wenus. Tej chorobliwej wręcz bladości nie mogły zmienić nawet promienie ultrafioletowe.
       Zespół, do którego należał teraz Dan, składał się z bardzo różnych ludzi. Przełożonym był Van Ryck, człowiek o takiej wiedzy i umiejętnościach, że dorównywał najdoskonalszym komputerom. Nie istniały żadne dane na temat Wolnego Pośrednictwa, o których on by nie słyszał lub nie czytał, a jeśli już raz umieścił jakiś fakt w swojej pamięci, to nikt i nic nie mogło go stamtąd usunąć. Dan trwał zatem w stanie permanentnego zadziwienia z powodu ilości szczegółów, które ten człowiek mógł dostarczyć na każdy, związany z Branżą, temat. Słabym punktem Van Rycka, a zarazem jego chlubą, było to, że jego rodzina od wielu pokoleń związana była z Pośrednictwem: jego antenaci przemierzali wody oceanów na Ziemi w czasach, gdy nikt jeszcze nie marzył o Kosmosie.
       Do sektora ładunkowego należał jeszcze medyk, Craig Tau, oraz kucharz i steward w jednej osobie, Frank Mura. Dan spotykał czasami Tau podczas pracy, ale Mura trzymał się tak blisko swojej kajuty i kuchni, że rzadko kto go widywał.
       Nowy asystent Szefa Ładowni miał mnóstwo zajęć. Mozolił się nad katalogami w maleńkim pomieszczeniu wydzielonym dla niego w biurze ładowni i był nieoficjalnie, ale bezlitośnie testowany przez Van Rycka. Ku swemu przerażeniu dowiedział się przy okazji, jak wielkie ma luki w przygotowaniu do pracy zawodowej. Niebawem w głębi duszy zaczął się dziwić, że w ogóle został zaokrętowany. Przecież Kapitan Jellico nie musiał zgodzić się z decyzją Centrum. Było dla niego aż nazbyt oczywiste, że w stanie swej przytłaczającej ignorancji stanowił na statku ciężar raczej niż pomoc.
       Van Ryck nie składał się jednak jak maszyna wyłącznie z faktów i liczb - był również znakomitym gawędziarzem, kolekcjonerem legend i przypowieści. Cała załoga słuchała go jak zahipnotyzowana, kiedy w mesie zaczynał opowiadać jedną z nich. Tylko on potrafił z należną powagą zrelacjonować osobliwą historię Nowej Nadziei, statku, który wyleciał w Kosmos z uczestnikami Marsjańskiej rewolty na pokładzie i dopiero w sto lat później zauważono go w Strefie Końca w kręgu swobodnego spadania. Jego wymarłe światła żarzyły się złowieszczą czerwienią tuż przy dziobie. Śluzy ratunkowe były zaplombowane. Nikt nigdy nie zbliżył się do statku - nikt też nie mógł go uratować. Ci, którzy widzieli Nową Nadzieję, sami byli w trudnym położeniu, stąd też zwrot ujrzeć Nową Nadzieję stał się popularnym wśród Branżowców określeniem złego losu.
       Istnieli poza tym Szeptacze, których kusicielskie głosy słyszeli ludzie zbyt długo przebywający w przestrzeni kosmicznej. Powstała na ich temat cała mitologia. Van Ryck mógł także wymienić wszystkich półbogów gwiezdnych szlaków. Na przykład Sanforda Jonesa, pierwszego człowieka, który odważył się opuścić naszą Galaktykę. Po trzech stuleciach jego zabłąkany statek przeleciał nagle nad Syriuszem. Przy nieruchomym sterze tkwiła nadal mumia pilota. Teraz mówiło się, że Sanford Jones przyjmuje na podkład swego upiornego statku wszystkich tych, którzy wpadli w zaklęty krąg swobodnego spadania.
       W ten sposób Dan zdobywał wiedzę o sprawach, o których milczano w Syndykacie.
       Podróż na Naxos była zwyczajnym lotem frachtowca. Świat pogranicza, w którym w końcu się znaleźli, był tak podobny do świata ziemskiego, że nie wywoływał emocji. Dan i tak nie mógł zejść na planetę, bo nie dostał urlopu. Van Ryck uczynił go odpowiedzialnym za całą krzątaninę przy rozładunku. Okazało się wtedy, że dni spędzone nad tabelami w ładowni nie poszły na marne. Dan zaskakująco dobrze poradził sobie z odszukaniem poszczególnych towarów.
       Van Ryck natomiast, wraz z Kapitanem, opuścili statek. Następny kurs Królowej zależał w dużej mierze od ich umiejętności targowania się oraz od intuicji. Żaden kosmolot akwizycyjny nie zatrzymywał się w porcie długo: tyle tylko, ile potrzeba było na pozostawienie jednego ładunku i załadowanie drugiego.
       W południe następnego dnia Dan nie miał już nic do roboty. Odrobinę zniechęcony włóczył się z Kostim przy włazie. Żaden z członków załogi nie wybrał się do rozległego, otoczonego bulwiastymi drzewami miasta pogranicza. W każdej chwili mogli być potrzebni przy załadunku. Ludzie z obsługi Portu czcili bowiem jakieś miejscowe święto i nie było ich na stanowiskach. Po paru godzinach Dan i mechanik zauważyli, jak przez pole startowe pędzi z niesłychaną prędkością wynajęty przez Kapitana ślizgacz.
       Pojazd zatoczył łuk, wznosząc tumany kurzu, i stanął u stóp rampy. Jellico wskoczył na nią i w kilka sekund był już przy włazie, podczas gdy Van Ryck dopiero podnosił się zza steru. Kapitan rzucił w stronę Kostiego:
       - Zarządź zebranie w mesie!
       Dan zerknął na pole, spodziewając się pościgu policji albo jeszcze gorszego nieszczęścia. Powrót oficerów pachniał natychmiastową ucieczką. Jednak jego bezpośredni przełożony wdrapywał się na rampę w zwykłym, powolnym tempie. Van Ryck w dodatku gwizdał sobie pod nosem, co - zgodnie z obserwacjami poczynionymi przez Dana - oznaczało absolutny spokój w świecie Holendra. Tak więc, jakiekolwiek wieści przynosił Kapitan, Szef Ładowni uznawał je za dobre. W kilka minut później Dan wcisnął się w niewielki kącik przy drzwiach mesy - był w końcu najmłodszym członkiem załogi. Wszyscy byli obecni - począwszy od Tau, a skończywszy na ciągle nieuchwytnym Murze - i wszyscy wpatrywali się w Kapitana, który siedział u szczytu stołu i przesuwał opuszkami palców wzdłuż blizny na policzku.
       - I cóż to za skarb wpadł w nasze ręce tym razem, Kapitanie?
       To Steen Wilcox zadał pytanie, które wszystkim chodziło po głowie.
       - Aukcja Inspekcji - Jellico wyrzucił z siebie te dwa słowa, jak gdyby już nie mógł ich powstrzymać.
       Ktoś gwizdnął cicho, a ktoś inny westchnął. Dan zmrużył oczy usiłując zrozumieć wagę tej informacji, ale był przecież tylko nowicjuszem w Pośrednictwie. Po paru minutach dopiero, gdy dotarła do niego cała doniosłość tego stwierdzenia, udzieliło mu się gorączkowe podniecenie. Aukcja Inspekcji. Wolny Pośrednik jeden raz w całym życiu miał szansę w niej uczestniczyć. I na takich właśnie aukcjach powstawały największe fortuny.
       - Kto jest w mieście? - inżynier Stotz patrzył na Kapitana niemal oskarżycielskim wzrokiem.
       - Ci, co zawsze - odpowiedział Jellico wzruszając ramionami. - Ale na liście są cztery planety klasy D.
       Dan kalkulował w myśli ich własne szansę. Kompanie natychmiast zagarną te z klasy A i B. Będzie trochę przetargów, jeśli chodzi o C. No i cztery z klasy D - cztery dopiero co odkryte planety Wystawione na aukcję prawa do prowadzenia handlu z nimi można by nabyć za przystępną dla Wolnych Pośredników cenę. Czy Królowa była w stanie wziąć udział w licytacji? Całkowity pięcio lub dziesięcioletni monopol na prawa pośrednictwa z nową, nieznaną planetą mógłby ich uczynić bogaczami. Gdyby tylko dopisało im szczęście!
       - Ile jest w sejfie? - zapytał Van Ryck Tau.
       - Jeśli skasujemy rachunek za ten ostatni ładunek i zapłacimy nasze opłaty portowe, to będzie Ale co z zapasami, Frank?
       Steward najwyraźniej obliczał coś w pamięci.
       - Załóżmy tysiąc na odnowienie zapasów, to daje nam sporą rezerwę. Chyba, że wybieramy się w Strefę Końca
       - W porządku, Van. Odrzuć ten tysiąc. Ile nam zostaje? - to Jellico zadawał teraz pytania.
       Szef Ładowni nie musiał zaglądać do swoich ksiąg - wszystkie cyfry stanowiły część zdumiewającego spisu w jego umyśle.
       - Dwadzieścia pięć tysięcy - i może jeszcze sześć setek.
       Zapanowała przygnębiająca cisza. Żaden licytator z Inspekcji nie przyjmie takiej sumy. Wilcox przerwał milczenie:
       - A dlaczego w ogóle tutaj odbywa się aukcja? Przecież Naxos nie jest planetą Federacji?
       Rzeczywiście, to dziwne, pomyślał Dan. Nigdy przedtem nie słyszał, żeby aukcja praw handlowych miała miejsce w strefie, która nie była co najmniej cetrum danego sektora.
       - Statek Inspekcji Rimbold jest już znacznie opóźniony - oznajmił ponuro Jellico. - Wszystkie kosmoloty dostały polecenia natychmiastowego zakończenia interesów i wyruszenia na jego poszukiwanie. Ten statek tutaj, Griswold przybył na najbliższą planetę, żeby przeprowadzić legalną wyprzedaż tego, co znaleźli i sprawdzili.
       Grube palce Vah Rycka stukały miarowo w stół.
       - W porcie są agenci Kompanii i tylko dwa Wolne Frachtowce. Jeśli przed szesnastą już nikt nie przyleci mamy cztery strefy do podziału między trzech. Kompanie nie angażują się nigdy w strefę D. Ich agenci mają wyraźne polecenie, by tam nie kupować.
       - Chwileczkę - wtrącił Rip - czy do tych dwudziestu tysięcy doliczył pan nasze wypłaty?
       Gdy Van Ryck pokręcił przecząco głową, Dan wiedział już, o co chodziło Ripowi i przez moment był oburzony. Wymagać od niego, żeby wrzucił swoje zarobki z rejsu w ten niepewny interes, to już była przesada! Nie miał jednak odwagi, żeby głośno się sprzeciwić takiej propozycji.
       - Nasze wypłaty? - zapytał niepewnym głosem Tau.
       - Około trzydziestu ośmiu tysięcy - padła odpowiedź.
       - Trochę kiepsko, jak na aukcję Inspekcji. - Wilcox najwyraźniej powątpiewał.
       - Cuda się zdarzają - zauważył Tang Ya. - Radzę spróbować. Jeśli nam się nie uda, niczego nie tracimy.
       Głosowali przez podniesienie ręki: nikt się nie sprzeciwił. Zatem zostało ustalone, że załoga Królowej dołączy swój zarobek do posiadanych rezerw, a ewentualne zyski będą dzielone proporcjonalnie do wniesionego wkładu. Zgodnie wybrano Van Rycka jako oferenta, ale nikt nie chciał pozostać z dala od mającej się odbyć aukcji i Kapitan Jellico musiał wynająć jednego ze strażników Portu do pilnowania statku.
       Zmierzch na Naxos zapadał wcześnie. Z dala od mgieł kosmodromu powietrze pachniało intensywnie - zbyt intensywnie, jak na nozdrza Ziemian - bujną roślinnością. Miasto było jedną z typowych osad pogranicza, w których życie tętniło głównie w licznych kafejkach. Wolni Pośrednicy z Królowej skierowali swoje kroki prosto na rynek, gdzie miała odbyć się aukcja.
       Sterta pudeł tworzyła niezbyt stabilną platformę, na której stało kilku ludzi. Dwóch z nich nosiło niebieskozielone mundury Inspekcji, jeden ubrany był w uniform ze skóry i tkaniny (strój obowiązujący mieszkańców miasta), a czwarty miał na sobie srebro i czerń Patrolu. Wszystkie zasady prowadzenia licytacji musiały być ściśle przestrzegane, nawet jeśli Naxos była jedynie skąpo zaludnioną planetą pogranicza.
       Zbierający się wokół platformy tłum też nie był jednolity: nie wszyscy nosili brązowe tuniki Branży. Miejscowi również przyszli obejrzeć tę rozgrywkę. Dan próbował rozszyfrować odznaki w niezbyt wyraźnym świetle przenośnych lamp: dostrzegł człowieka z InterSolaru, a trochę dalej w lewo, trzech członków Konsorcjum.
       Planety kategorii A i B będą pierwsze. Należą do nich te niedawno odkryte przez Inspekcję Galaktyczną, o wysokim poziomie rozwoju cywilizacji. Niektóre z nich prowadziły być może własny, wewnątrzsystemowy handel i zazwyczaj opłacało się wchodzić z nimi w kontakt. Kategoria C to planety o nieco zacofanej cywilizacji i prowadzenie handlu z nimi oznaczało większe ryzyko. Nie było na nie zbyt wielu chętnych. I wreszcie kategoria D: planety zamieszkane przez prymitywne formy życia lub nawet nie zamieszkane w ogóle. Ten właśnie rodzaj planet mógł być dostępny dla załogi Królowej.
       - Cofort jest tutaj - usłyszał Dan słowa Wilcoxa. Kapitan zmełł pod nosem jakieś przekleństwo.
       Dan uważniej spojrzał na skłębiony tłum. Któż z tych ludzi mógł być legendarnym księciem Wolnych Pośredników, człowiekiem o nieprawdopodobnym szczęściu, o którym opowiadało się w całej Galaktyce? Jednak w żaden sposób nie mógł go odszukać.
       Jeden z oficerów Inspekcji podszedł do krańca platformy i wrzawa natychmiast ucichła. Jego współpracownik podniósł w górę niepozorny pojemnik zawierający mikrofilmy z niezwykle cennymi dla potencjalnych nabywców danymi na temat każdej planety.
       Rozległo się uderzenie młotka i aukcja ruszyła. Najpierw planety klasy A. Były tylko trzy i ludzie Konsorcjum zgarnęli sprzed nosa oficera InterSolaru aż dwie. Ale InterSolarowi powiodło się z kolei z kategorią B - kupili obie. Jeszcze inna Kompania specjalizująca się w eksploatacji zacofanych światów dostała cztery planety C. Teraz kategoria D
       Branżowcy z Królowej przesunęli się do przodu wraz z garstką innych niezależnych handlowców i stanęli tuż przy platformie.
       Rip szturchnął Dana i szepnął mu na ucho:
       - Cofort!
       Słynny Wolny Pośrednik był niezwykle młodym człowiekiem i bardziej przypominał nieustępliwego oficera Patrolu niż Pośrednika. Dan zauważył, że miotacz doskonale przylegał mu do bioder - na pewno nigdy się z nim nie rozstawał. Poza tym, choć krążyły legendy na temat jego bogactwa, nie różnił się od innych Wolnych Pośredników. Nie nosił żadnych pasków na nadgarstku, obrączek czy kolczyków, tak jak to było teraz modne wśród bogatszych Branżowców, a jego tunika była równie znoszona jak tunika Kapitana Jellico.
       - Cztery planety kategorii D - przerwał Danowi rozmyślanie głos oficera Inspekcji. - Numer pierwszy: cena wywoławcza Federacji - dwadzieścia tysięcy kredytów.
       Rozległo się pełne rozczarowania westchnienie członków załogi Królowej. Nie ma sensu próbować - z tak wysoką ceną wywoławczą nie zaszliby daleko. Ku zdumieniu Dana Cofort też nie licytował i planetę sprzedano Pośrednikowi ze Strefy Końca za pięćdziesiąt tysięcy.
       Na planetę numer dwa Cofort zareagował natychmiast i szybko podbił cenę do stu tysięcy. Teoretycznie było rzeczą niemożliwą, aby ktokolwiek z biorących udział w aukcji miał dostęp do zapieczętowanych mikrofilmów, ale załoga Królowej zaczęła się teraz zastanawiać, czy Cofort przypadkiem nie był dokładnie poinformowany o wszystkim, co się na nich znajdowało.
       - Planeta numer trzy, kategoria D. Cena wywoławcza Federacji: piętnaście tysięcy.
       No, to już znacznie lepiej! Dan był pewien, że tym razem Van Ryck zalicytuje. I rzeczywiście, tylko że Cofort podniósł stawkę z trzydziestu do pięćdziesięciu tysięcy i to on kupił planetę. Mają jeszcze jedną szansę. Wszyscy stanęli za plecami Van Rycka, jak gdyby wspierali go w walce na śmierć i życie.
       - Planeta numer cztery, kategoria D. Cena Federacji: czternaście tysięcy.
       - Szesnaście - krzyknął Van Ryck, zanim jeszcze oficer Inspekcji wypowiedział ostatnią sylabę.
       - Dwadzieścia - odezwał się tym razem nie Cofort, ale jakiś nieznany, ciemnowłosy człowiek.
       - Dwadzieścia pięć - licytował Van Ryck.
       - Trzydzieści - przebijał ten drugi.
       - Trzydzieści pięć - głos Van Rycka brzmiał tak pewnie, jakby załoga Królowej dysponowała nieograniczonymi funduszami.
       - Trzydzieści sześć - padło z ust przeciwnika.
       - Trzydzieści osiem - to wszystko, co Van Ryck mógł zaoferować.
       Zapadła cisza. Dan zauważył, jak Cofort podaje swój kwit i zabiera dwa pakiety mikrofilmów. Tajemniczy, ciemnowłosy człowiek pokręcił przecząco głową, gdy oficer Inspekcji zwrócił się w jego stronę. A więc wygrali!
       Przez moment załoga Królowej nie mogła uwierzyć w swój dobry los. W końcu Kamil wyrzucił z siebie okrzyk radości, a zwykle zrównoważony Wilcox walił Kapitana po plecach. Van Ryck wszedł na platformę, żeby załatwić formalności. Potem podekscytowani opuścili rynek i wdrapali się na ślizgacze z jedyną tylko myślą: żeby jak najszybciej dostać się na Królową i sprawdzić, co kupili.

ROZDZIAŁ 3.  RYZYKO
       
       Wszyscy zebrali się ponownie w mesie, jedynym wystarczająco dużym pomieszczeniu na Królowej. Tang Ya ustawił czytnik na stole, a Kapitan Jellico rozciął pakiet i wyjął maleńką rolkę filmu. Dan przekonał się później, że wielu z nich wstrzymało wtedy na długą chwilę oddech w oczekiwaniu na to, co mieli zobaczyć w powiększeniu na ścianie.
       - Planeta Otchłań, jedyna nadająca się do zamieszkania spośród trzech planet systemu żółtych gwiazd - rozległ się w mesie monotonny głos jakiegoś znudzonego urzędnika Inspekcji.
       Na ścianie ukazał się obraz trójplanetarnego systemu ze słońcem w centrum. Żółtym słońcem - planeta mogła więc mieć klimat podobny do klimatu Ziemi. Radość Dana nie miała granic. Może jednak rzeczywiście dopisało im szczęście?
       - Otchłań - odezwał się Rip. - To na pewno nie jest szczęśliwa nazwa!
       Dan nie mógł mu jednak przytaknąć. Połowa planet na szlakach handlowych miała przecież dziwaczne nazwy. Każdy człowiek z Inspekcji mógł się popisać swoją pomysłowością w tej dziedzinie.
       - Współrzędne - tu nastąpił szereg liczb, które szybko zapisał Wilcox, to jego zadaniem było wyznaczenie kursu na Otchłań.
       - Klimat przypomina zimniejszą strefę Ziemi. Atmosfera - tu znowu cyfry, przedmiot zainteresowania Tau. Dan domyślał się jedynie, że ten szczególny układ cyfr oznacza warunki, w których istoty ludzkie mogły żyć i pracować.
       Obraz na ekranie zmienił się. Równie dobrze mogli się teraz unosić nad planetą - zdjęcia były trójwymiarowe i stwarzały pozory rzeczywistości. To, co ujrzeli wyrwało z ich ust okrzyki przerażenia.
       Nie mieli żadnych wątpliwości: powodem tych brązowoszarych plam, które szpeciły powierzchnię lądu, mogła być jedynie wojna. Wojna tak rozległa i straszliwa, że nikt nie był w stanie jej sobie wyobrazić.
       - Spalona! - krzyknął Tau, ale zagłuszyły go słowa wzburzonego Kapitana:
       - To ohydny podstęp!
       - Chwileczkę! - wrzasnął jak mógł najgłośniej Van Ryck i wyciągnął swoją wielką dłoń w stronę przycisku na czytniku. - Zróbmy zbliżenie. Trochę na północ, wzdłuż tych blizn po pożarach.
       Kula na ekranie zbliżyła się i powiększyła do tego stopnia, że jej kontury zniknęły i mieli wrażenie, że właśnie schodzą do lądowania. Straszne spustoszenie spowodowane dawno temu przez wojnę było teraz oczywiste. Ziemia była wypalona i być może ciągle toksyczna z powodu opadów radioaktywnych. Ale Szef Ładowni miał intuicję: wzdłuż straszliwych blizn na północy ciągnął się szeroki pas zieleni o niezwykłym odcieniu. Van Ryck westchnął z satysfakcją.
       - Nie wszystko stracone - stwierdził.
       - Rzeczywiście - gorzko odparł Jellico. - Jest tam akurat tyle roślinności, żebyśmy nie mogli stwierdzić oszustwa i domagać się odszkodowania.
       - Może jakieś ruiny Przodków? - zasugerował nieśmiało Rip.
       - Nie pracujemy dla muzeum - odparł krótko Kapitan wzruszając ramionami. - Dokąd mielibyśmy się udać z tymi zabytkami? Na pewno nie na Naxos. I jak się stąd wydostaniemy, nie mając gotówki na jakiś ładunek?
       W ten sposób uświadomił im wszystkie złe strony obecnej sytuacji. Byli właścicielami praw do handlu z planetą na dziesięć lat. A planeta nie prowadziła prawdopodobnie żadnego handlu. Zapłacili za te prawa gotówką potrzebną do zdobycia ładunku i być może nie będą w stanie odlecieć z Naxos. Zaryzykowali. Ryzykują przecież wszyscy Pośrednicy. Ale oni przegrali.
       Jedynie Szef Ładowni nie wyglądał na zniechęconego. Ciągle przyglądał się Otchłani.
       - Nie załamujmy się w połowie drogi - powiedział łagodnie. - Inspekcja nie sprzedaje planet, z których nie można mieć korzyści.
       - Nie, skądże, na pewno nie Kompaniom - skomentował Wilcox. - Ale kto wysłucha skargi Wolnego Pośrednika? No, chyba że skarżącym jest Cofort!
       - Ja jednak mimo wszystko twierdzę - kontynuował spokojnie Van Ryck - że powinniśmy zbadać tę planetę.
       - Tak? - w oczach Kapitana była wściekłość. - Chcesz, żebyśmy wszystko stracili? Otchłań jest wypalona i trzeba ją wykreślić z naszych planów. Sam doskonale wiesz, że na planetach Przodków, które brały udział w wojnie, nie ma życia.
       - Większość z nich to teraz tylko gołe skały - zgodził się Van Ryck.
       - Wygląda jednak na to, że nasza planeta nie została potraktowana tak jak inne. W końcu, co my wiemy o Przodkach? Tyle, co nic! Wymarli setki, a może tysiące lat przed naszym wejściem w Kosmos. Byli wspaniałą rasą, rządzili całymi systemami słonecznymi, po czym zniknęli nagle w czasie wojny, która pozostawiła jedynie wymarłe planety i wygasłe słońca. To wszystko. Ale może Otchłań została zaatakowana w ostatnich latach tej wojny, kiedy ich potęga chyliła się już ku upadkowi? Widziałem inne spalone planety: Hades i Hel, Sodomę i Szatana. Pozostał z nich tylko popiół. A na Otchłani jest roślinność. I ponieważ nie jest tak strasznie zniszczona jak inne, myślę że możemy tam na coś trafić
       Chyba mu się uda, pomyślał Dan patrząc na twarze kolegów siedzących przy stole. Może po prostu żaden z nas nie chce uwierzyć, że nas oszukano? Chcemy mieć nadzieję, że wygramy. Jedynie Kapitan Jellico ciągle był sceptycznie nastawiony do słów Van Rycka.
       - Nie wolno nam ryzykować - powtórzył. - Stać nas tylko na jedną podróż, dosłownie jedną. Jeżeli uda nam się dotrzeć na Otchłań i nie będziemy mieli ładunku powrotnego cóż - uderzył pięścią w stół - będzie z nami kiepsko!
       Steen Wilcox chrząknął głośno, co zwróciło uwagę wszystkich.
       - Jest jakaś szansa, że dogadamy się z Inspekcją? - zapytał.
       Kamil zaśmiał się lekceważąco.
       - Czy słyszałeś o tym, żeby ktokolwiek z Federacji zrezygnował z gotówki, gdy już ją miał w kieszeni?
       Nikt mu nie odpowiedział. Kapitan Jellico wstał, ale wydawał się jakiś niższy, jakby przygniótł go ciężar odpowiedzialności za załogę.
       - Spotkam się z nim rano. Pójdziesz, Van? Szef Ładowni skinął głową.
       - W porządku, pójdę. Ale nie wierzę, żeby to w czymś pomogło.
       Dan znowu był przy włazie i patrzył w noc rozświetloną dwoma bliźniaczymi księżycami Naxos.
       - Do stu piorunów, nic się nie układa!
       To Kamil. Dan był jednak pewien, że tych słów nie skierował do niego. I okazało się w sekundę później, że istotnie, nie on był ich adresatem.
       - Nie przeklinaj losu, póki nie masz powodów - padła odpowiedź Ripa. - Ta planeta nie jest doszczętnie spalona. Widziałeś fotografie Helu i Sodomy, prawda? Nic z nich nie zostało, tak jak powiedział Van. A ta Otchłań ma trochę zieleni. Czy pomyślałeś kiedyś, Ali, co by było, gdybyśmy znaleźli ślady po Przodkach?
       - No cóż - ta myśl najwyraźniej spodobała się Kamilowi. - Ale czy prawa pośrednictwa znaczą tyle, co prawa własności takich znalezisk?
       - Van powinien wiedzieć - to jego zajęcie. Ale chwileczkę - teraz dopiero Rip dostrzegł Dana - jest tu Thorson. Co o tym sądzisz, Dan? Gdybyśmy znaleźli skarby Przodków, czy moglibyśmy rościć sobie do nich prawo?
       Dan zmuszony był przyznać się, że nic mu na ten temat nie wiadomo. Przyrzekł sobie jednak, że zaraz zacznie szukać odpowiedzi w taśmotece zasad i regulaminów Szefa Ładowni.
       - Nie sądzę, żeby kiedykolwiek pojawiła się taka kwestia - powiedział powątpiewająco.- Czy w ogóle znaleziono kiedyś coś oprócz pustych ruin? Planety, na których Przodkowie mieli swoje instalacje, to właśnie te wypalone.
       - Ciekawe, jacy oni byli - Kamil oparł się o pokrywę włazu i spojrzał na mrugające światła miasta. - Wszystkie ludzkie rasy w Galaktykach pochodzą z kolonii Ziemian. Te pięć pozaziemskich, które znamy, nie ma pojęcia o Przodkach. Jeśli pozostawili następców, to my jeszcze się z nimi nie skontaktowaliśmy. A poza tym - Kamil zamilkł na chwilę, zanim dodał: - może nawet dobrze, że nie znaleziono dotychczas żadnych instalacji. Mija dopiero dziesięć lat od Wojny Kraterów.
       Jego słowa rozpłynęły się w ciszy, w której było coś zatrważającego; coś, czego Dan nie mógł dokładnie określić, choć doskonale rozumiał sens wypowiedzi Kamila. Ziemianie walczyli zapamiętale. Wojna Kraterów na Marsie była tylko końcówką drugich zmagań między rodzimą planetą i kolonistami. Federacja utrzymywała teraz chwiejny pokój, a ludzie Branży usiłowali utrwalić ten stan, zanim następny i bardziej morderczy konflikt zrujnuje Służbę, a być może i całą cywilizację.
       Taki właśnie mógł być koniec ich niestabilnego świata, gdyby broń, którą władali niegdyś Przodkowie, wpadła w nieodpowiednie ręce. Słońce byłoby wówczas gwiazdą spopielonych planet
       - Tak, mielibyśmy problemy, gdybyśmy znaleźli! broń - Rip też o tym rozmyślał. - Ale przecież oprócz broni mogli zostawić coś jeszcze. I może! właśnie na Otchłani.
       Kamil wyprostował się.
       - Jasne, może pozostawili tam skarbiec z klejnotami Thorka i jedwabiem Lamgrima. Albo chociaż ich równowartość! Nie sądzę jednak, żeby Kapitan zdecydował się na takie poszukiwania. Jest nas dwunastu i mamy tylko jeden statek. Jak myślicie, jak długo potrwałoby przeczesanie całej planety? Poza tym, czy zapomnieliście już, że nasze szperacze potrzebują paliwa? Czy, na przykład, spodobałoby się wam zgubić drogę tutaj, gdzieś na bezdrożach Naxos? I czy tak łatwo byłoby wam wtedy zamienić się w farmerów, żeby przetrwać? Pewnie nikt nie byłby zadowolony
       Dan przyznał mu w duchu rację. Nie bardzo miał ochotę pakować się w taką historię. A gdyby Królowa rzeczywiście popadła w tarapaty i nie mogła wydostać się z portu z powodu braku pieniędzy? Nawet nie dostałby swojej wypłaty, żeby jakoś przetrwać i zaciągnąć się na inny frachtowiec. Jego koledzy myśleli zapewne o tym samym.
       W godzinę czy dwie później Dan leżał w swojej koi i rozmyślał. Był zdziwiony faktem, że tak szybko runęły wszystkie nadzieje, które wiązali z zakupem Otchłani. Gdyby tak ta planeta okazała się być tym, za co ją początkowo uznali, albo gdyby chociaż mieli wystarczające zapasy, żeby tam dotrzeć i sprawdzić, co kupili Ależ - Dan usiadł nagle - był jeszcze ten drugi Pośrednik, który brał udział w licytacji! Może można by go namówić, żeby kupił od nich Otchłań z jakąś zniżką
       No tak, ale przecież planeta jest spalona - nikt jej nie weźmie nawet za połowę tego, co zapłacili. Ryzyko było zbyt duże. Rozsądny Pośrednik nie wybiera się w przestrzeń, jeśli nie ma zabezpieczonego powrotu. Tylko człowiek z zasobami Coforta mógł podjąć to ryzyko, a Cofort nie był przecież w ogóle zainteresowany tą transakcją.
       Rankiem następnego dnia posępna załoga zjawiła się w mesie. Wszyscy starannie unikali szczytu stołu, gdzie siedział Kapitan Jellico, równie ponury jak pozostali. Sączył z filiżanki tajemniczy napar Mury podawany tylko w wyjątkowych okazjach. Steward uznał zapewne, że wszyscy potrzebują pokrzepienia.
       Wszedł Van Ryck. Starannie zapięta tunika i odświętna czapka oficera świadczyły o tym, że już się przygotował do wizyty w mieście. Jellico wstał marudząc coś pod nosem i odsunął filiżankę. Miał tak grobową minę, że nikt z załogi nie miał odwagi życzyć im powodzenia, gdy opuszczali statek.
       Dan zszedł do ładowni. Przyglądał się pustym półkom i robił pomiary na własny użytek. Jeśli będą mieli szczęście i dostaną płatny ładunek, musi być przygotowany na jego rozmieszczenie. Ładownia miała dwa sektory: szeroką komorę stanowiącą jedną trzecią statku oraz niewielką kajutę, w której można było przechowywać luksusowe lub drogocenne towary.
       Na tym samym poziomie był nieduży pokój zastawiony pojemnikami zawierającymi ich towary handlowe - drobiazgi, które miały przyciągać uwagę istot z zacofanych cywilizacji. Trzymali tam więc różne świecidełka, ozdoby ze szkła i emaliowanego metalu, mechaniczne zabawki i inne gadżety. Dan sprawdził swą pamięć i otworzył skrzynie. Van Ryck zabrał go, co prawda, dwa razy na przegląd, ale rodzaj i jakość towarów - oraz wiedza i wyobraźnia Szefa Ładowni, który zebrał tę kolekcję, nie przestawały go zadziwiać. Były tu prezenty dla wodzów i królów, błyskotki dla prymitywnych istot. Oczywiście ich ilość była ograniczona, ale wszystko zostało wybrane z ogromną rozwagą. Dan nie przypuszczał, że potrzeba było takiej znajomości psychologii ras ludzkich i pozaziemskich, aby zdobyć sobie klientów na gwiezdnych szlakach.
       Ale przecież na Otchłani takie towary są niepotrzebne. Było rzeczą niemożliwą, aby wojnę przetrwała jakakolwiek inteligentna forma życia. Gdyby mieszkały tam jakieś istoty, grupa inspekcyjna na pewno by je znalazła, a to podniosłoby wartość planety. Możliwe nawet, że w ogóle nie wystawiono by jej na licytację, dopóki ludzie Rządu nie zbadaliby wszystkiego dokładnie.
       Dan próbował zapomnieć o poniesionej przez nich klęsce studiując towary kontaktowe, jak nazywali je Branżowcy. Van Ryck był niezmiernie cierpliwy podczas wspólnych przeglądów magazynu i aby podkreślić przydatność każdego przedmiotu, opowiadał o związanych z nim wydarzeniach z własnego życia. Niektóre rzeczy były dziełem członków załogi.
       Długie podróże w przestrzeni, w szczelnie zamkniętym statku, z leniuchującą załogą, musiałby z czasem stać się monotonne. Nuda prowadziła do obłędu, a ci, którzy wędrowali wśród gwiazd, szybko przekonywali się, że aktywność umysłowa lub manualna była jedynym ratunkiem. Istniał, na szczęście, cały wachlarz zajęć, którym można było poświęcić czas w Kosmosie.
       Na pokładzie Królowej Kapitan Jellico był ksenobiologiem. Jego wiedza w tym zakresie była daleko bardziej rozległa niż wiedza przeciętnego amatora. Nie mógł, co prawda, ożywić swoich okazów -jedynym jego żywym znaleziskiem był niebieski Hoobat uwięziony w klatce - lecz trójwymiarowe zdjęcia form życia zwierzęcego na nieznanych planetach uczyniły go sławnym wśród naturalistów. Konik Steena Wilcoxa stanowiły zmagania z matematyką: pracował nad transpozycją reguł matematycznych w muzyczne układy. Najdziwniejszy sposób spędzania czasu miał - zgodnie z tym, co odkrył Dan - medyk Tau. Gromadził on wszystko, co dotyczyło magii. Rozmawiał ze znachorami z obcych, prymitywnych kultur i próbował odkryć prawdę o ich bóstwach.
       Dan wziął do ręki dzieło Mury: plastycznokryształową kulę, w której pływał jakiś owad o tęczowych skrzydłach. Było to stworzenie całkowicie Danowi nieznane, choć- z tego, co widział - żywe. Kątem oka dostrzegł jeszcze jedno zwierzę, kota Sinbada, jedynego kota na Królowej. Teraz, siedząc na jednej z półek, obserwował młodego Branżowca. Ze wszystkich ziemskich zwierząt kot najczęściej wyruszał z człowiekiem w Kosmos.
       Koty przyzwyczaiły się do przyśpieszenia, swobodnego spadania i innych niewygód związanych z lotami międzyplanetarnymi z taką łatwością, że ludzie tworzyli niesamowite legendy na temat ich pochodzenia. Jedna z nich, na przykład, podawała, że Domestica Felinus nie wywodził się z Ziemi, ale był potomkiem tych, którzy przetrwali wczesną i zapomnianą już inwazję i tak naprawdę loty kosmiczne stanowiły dlań powrót do czasów dawnej świetności.
       Sinbad jednak służył na tym statku konkretnemu celowi i uczciwie na siebie zarabiał. Różne szkodniki,! nie tylko szczury i myszy ziemskie, ale również inne i bardziej niezwykłe stworzenia z obcych planet, często dostawały się na pokład razem z ładunkiem i pozosta1 wały niezauważone przez całe tygodnie, a nawet! miesiące. I tutaj Sinbad miał pole do popisu. Nikt z załogi nie orientował się, gdzie i kiedy odbywało się polowanie, ale jego efekty były widoczne: Sinbad przynosił wszystkie gryzonie Van Ryckowi. Opowiadano potem, że niektóre z tych stworów były wręcz upiorne.
       Dan wyciągnął dłoń w stronę kota, a Sinbad obwąchał ją leniwie. Chyba zaakceptował tę nową istotę ludzką: jej obecność tutaj była właściwa i pożądana. Potem kot wyprężył się i zeskoczył lekko z pudła, udając się na swój codzienny, regularny patrol. Zatrzymał się przy beli materiału i zaczął węszyć. Dan pomyślał, że może powinien ją rozwinąć, umożliwiając Sinbadowi dokładniejsze jej przeszukanie, ale rozległ się dźwięk gongu i kot, który nigdy nie przeoczył wezwania na posiłek, w mgnieniu oka był za drzwiami. Dan ruszył za nim nieco bardziej dostojnym krokiem.
       Ani Kapitan, ani Szef Ładowni nie wrócili jeszcze, toteż atmosfera przy stole była śmiertelnie poważna. W porcie stały dwa statki Wolnych Pośredników i dlatego każdy ładunek, na który nie skusiły się Kompanie, byłby bardzo cenną zdobyczą. Nagle, nad ich głowami zabrzęczał donośny dzwonek. Ktoś był przy włazie.
       Steen Wilcox wyskoczył na korytarz, a zaraz za nim pobiegł Dan. Podczas nieobecności Kapitana i Van Rycka na pokładzie, Wilcox pełnił funkcje dowódcy Królowej, a Dan reprezentował sektor ładowni.
       U stóp rampy stał ślizgacz, za sterami którego siedział kierowca, natomiast wysoki, chudy i opalony na brąz człowiek wspinał się na pomost.
       Ubrany był w wytartą, skórzaną tunikę i sztruksowe bryczesy oraz sięgające ud, buty z wilczej skóry. Słowem - miał na sobie typowy strój pioniera. Nie nosił jednak kapelusza z szerokim rondem, charakterystycznego dla ludzi z tego miasta. Na głowie miał metaloplastyczną haubę z odpinaną maską wyposażoną w odbiornik krótkofalowy. Taki sprzęt posiadali wyłącznie oficerowie Inspekcji.
       - Kapitan Jellico? - jego ton był szorstki, apodyktyczny, ton człowieka, który przywykł do wydawania rozkazów.
       Astronawigator pokręcił przecząco głową.
       - Kapitan zszedł na planetę, sir.
       Przybysz stanął i bębnił palcami po szerokim pasie z kieszeniami. Było jasne, że nieobecność dowódcy zirytowała go bardzo.
       - Kiedy wróci?
       - Nie wiem. - Wilcox nie był serdeczny. Najwidoczniej gość nie spodobał mu się.
       - Można was wynająć? - padło zaskakujące pytanie.
       - Będzie pan musiał porozmawiać z Kapitanem. - Chłód Wilcoxa wzrastał.
       Palce obcego coraz szybciej tańczyły po pasie.
       - Dobrze, porozmawiam z waszym Kapitanem. A możecie chociaż powiedzieć, gdzie jest?
       W tym momencie dostrzegli następny ślizgacz, który zbliżał się do Królowej i tym razem wiedzieli, kto siedzi za jego sterami. Wracał Van Ryck.
       - Za chwilę się pan dowie. Jest już nasz Szef Ładowni.
       - Ach tak - Mężczyzna odwrócił się. Jego giętkie ciało poruszało się z zaskakującą zwinnością.
       Dan stał się podejrzliwy. Ten obcy był niezwykle intrygującą postacią. Jego ubranie sugerowało, że mógł być pionierem lub badaczem, a jego ruchy przypominały ruchy człowieka zaprawionego w walce. Dan przypomniał sobie pewien obraz z przeszłości: teren ćwiczeń w Syndykacie w gorące, letnie popołudnie. To przygarbienie i ten szybki ruch ręką wiele mu mówiły: obcy musiał być wojownikiem. W dodatku zapewne zaznajomionym z obsługą nuklearnych miotaczy Ale przecież ta broń była nielegalna! Żaden cywil nie powinien wiedzieć, jak się jej używa
       Van Ryck okrążył stojący pod rampą ślizgacz i wszedł na górę swym zwykłym, dystyngowanym krokiem.
       - Szuka pan kogoś?
       - Czy wasz statek przyjmie czarter? - zapyta] przybysz po raz wtóry.
       Krzaczaste brwi Van Rycka drgnęły.
       - Każdy frachtowiec jest otwarty na dobrą propozycję - odpowiedział spokojnie. - Thorson - przesunął wzrok na Dana nie zważając na zniecierpliwienie przybysza - jedź do Zielonego Ptaka i poproś Kapitana, żeby wrócił.
       Dan zbiegł z rampy i wsiadł do ślizgacza Van Rycka. Wrzucając bieg zerknął jeszcze za siebie i zobaczył, że obcy wraz z Szefem Ładowni wchodzi na pokład Królową.
       Zielony Ptak to kawiarnia i restauracja zarazem. Kapitan Jellico siedział przy stole w pobliżu drzwi i rozmawiał z człowiekiem, który był ich przeciwnikiem w czasie licytacji Otchłani. Gdy Dan wchodził do mrocznego pomieszczenia, widział jak Pośrednik kręci przecząco głową i wstaje od stołu. Kapitan nie próbował go zatrzymać. Przesunął jedynie o parę centymetrów stojący przed nim kufel, koncentrując się na tej czynności tak bardzo, jakby to było najistotniejsze w jego życiu zadanie.
       - Proszę pana - Dan położył rękę na stole, chcąc w ten sposób zwrócić na siebie uwagę.
       Kapitan spojrzał w górę. Jego oczy były ponure i zimne.
       - Tak?
       - Ktoś jest na pokładzie Królowej, sir. Pyta o czarter. Pan Van Ryck przysłał mnie po pana.
       - Czarter! - kufel przewrócił się i spadł na podłogę. Kapitan rzucił jedną z miejscowych metalowych monet na stół i już był przy drzwiach. Dan biegł za nim.
       Jellico chwycił ster ślizgacza i ruszył z oszałamiającą prędkością. Zanim minęli miasto, zwolnił i kiedy podjeżdżali do statku, nikt nie mógł się domyślić, że przebyli tę trasę w niewiarygodnym pośpiechu.
       Zebranie załogi odbyło się w dwie godziny później. Przybysz zajmował miejsce obok Kapitana, który powiadomił wszystkich o rezultacie rozmów.
       - To jest doktor Salzar Rich - przedstawił gościa Jellico. - Jest jednym z ekspertów Federacji w zakresie badań nad Przodkami. Wydaje się, że Otchłań nie jest tak spalona, jak myśleliśmy. Doktor powiadomił mnie, że Inspekcja znalazła całkiem dobrze zachowane ruiny na północnej półkuli. Naszym zadaniem będzie przewieźć tam całą ekspedycję.
       - I jeszcze coś - uśmiechnął się dobrodusznie Van Ryck. - Ten fakt w żaden sposób nie koliduje z naszymi prawami pośrednictwa. My również będziemy mogli badać teren.
       - Kiedy start? - zapytał Johan Stotz.
       - Kiedy będzie pan gotów, panie doktorze? - zwrócił się do archeologa Jellico.
       - Jak tylko zaokrętuje pan moich ludzi i załaduje sprzęt, Kapitanie. Mogę przywieźć swoje zapasy natychmiast.
       Van Ryck wstał.
       - Thorson - Dan podszedł do Szefa - przygotowujemy się do załadunku. Proszę przysłać swoje rzeczy, kiedy pan zechce, doktorze.

ROZDZIAŁ 4. - LĄDOWANIE
       
       Podczas następnych paru godzin Dan dowiedział się więcej o rozmieszczeniu ładunku niż w czasie długich studiów w Syndykacie. Załoga Królowej, i tak nadmiernie stłoczona, musiała w dodatku zrobić miejsce dla Richa i jego trzech asystentów.
       Towary zostały umieszczone w dużej ładowni. Większość prac wykonali ludzie Richa, jako że doktor uświadomił wszystkim, jak bardzo delikatne przewozi urządzenia. Nie miał zamiaru pozwolić, jak twierdził, żeby pracownicy kosmodromu lekkomyślnie je przerzucali.
       Ostateczne rozmieszczenie ładunku wewnątrz statku było jednakże wyłącznie sprawą załogi i Van Ryck dał to archeologowi jasno do zrozumienia. Amatorzy byli im w tej pracy niepotrzebni. Tak więc Dan i Kosti pocili się, szarpali i przeklinali, a Van Ryck wcale nie przyglądał się temu bezczynnie. Wreszcie cały towar został rozlokowany zgodnie z zasadami rozłożenia ciężaru przy starcie. Mogli więc zapieczętować pokrywę luku na czas trwania lotu.
       Gdy wchodzili na górę, zauważyli w mniejszej komorze ładowni Murę. Montował hamaki dla asystentów Richa. Warunki mieszkalne były surowe, ale archeolog został o tym uprzedzony, zanim odcisk jego kciuka znalazł się na umowie o czarter. Na Królowej nie było kajut dla pasażerów, ale żaden z przybyszów nie narzekał.
       Podobnie jak ich przywódca, sprawili oni na Danie dziwne wrażenie. Wydawali się być nowym rodzajem ludzi. Byli zapewne bardzo wytrzymali, a tę cechę powinien posiadać każdy człowiek, którego wysyłano do odległych stref Wszechświata w poszukiwaniu śladów zaginionych ras. Jeden z członków grupy nie należał do rodzaju ludzkiego: skóra o zielonkawym odcieniu i brak włosów na głowie sugerowały, że był to Rigeliańczyk. Jego dziwaczne, łuskowate ciało odziane było jednak normalnie. Dan usiłował nie przyglądać mu się zbyt natarczywie, ale nie bardzo mu się to udawało. Od tyłu podszedł Mura i dotknął jego ramienia.
       - W twojej kabinie jest doktor Rich. Zostałeś przeniesiony do kącika w magazynie. Chodź ze mną
       Nieco rozdrażniony lekceważeniem jego zdania w tak istotnej kwestii jaką jest miejsce noclegu, Dan posłusznie podążył za stewardem. Okazało się, że z nim będzie dzielił kwaterę. Pomieszczenie to było częścią kuchni, w której znajdowały się zapasy żywności, zamrażarki oraz ogród wodny, przedmiot dumy Mury i Tau.
       - Doktor Rich - tłumaczył po drodze steward - chciał być blisko swoich ludzi. Bardzo nalegał
       Dan spojrzał z góry na swego towarzysza. Po co było to ostatnie zdanie?
       Bardziej niż ktokolwiek inny z załogi, Mura stanowił dla Dana zagadkę. Steward był w jakimś ułamku Japończykiem, a wszyscy przecież doskonale znają przerażającą historię tych wysp leżących niegdyś na drugim brzegu morza, które było także morzem rodzinnego kraju Dana. Japonia przestała istnieć w ciągu dwóch dni i jednej nocy - zalały ją fale i lawa. Została wymazana z map świata.
       - Tutaj - Mura, przez półotwartą pokrywę włazu, pokazał miejsce.
       Steward nie zrobił nic, żeby ozdobić ściany swojej kajuty i ascetyczna prostota tego miejsca czyniła je wprost niegościnnym. Coś jednak przykuło uwagę Dana: na rozkładanym stole stała kula z plastokryształu. Najciekawsza jednak była jej zawartość.
       W samym centrum trwał w bezruchu, jakby utrzymywany przez tajemnicze siły, motyl z szeroko rozpostartymi, kolorowymi skrzydłami. Mimo że był zamknięty na zawsze, sprawiał wrażenie pulsującego życiem.
       Mura, zauważając zainteresowanie Dana, pochylił się do przodu i lekko stuknął w powierzchnię kuli. Skrzydła drgnęły, uwięziona piękność poruszyła się o tysięczną część milimetra.
       Dan oddychał głęboko. Widział już kulę w magazynie, wiedział, że Mura kolekcjonował owady pochodzące z różnych stref i tworzył dzieła sztuki. Oprócz tych, były jeszcze dwie na pokładzie Królowej: jedna stanowiła miniaturowy, podwodny świat z liśćmi brunatnicy skręconymi tak, że tworzyły schronienie dla ławicy ozdobnych owadoryb, do których podkradało się jakieś czworonożne stworzenie ze skrzydłopodobnymi płetwami i ohydnym, może śmiercionośnym, ostrzem ogona. To arcydzieło zajmowało honorowe miejsce w kajucie Van Rycka. W drugiej kuli stał szereg maleńkich wieżyczek, między którymi przemykały przezroczyste owady o perłowatym połysku. Był to szczególny skarb oficera łączności.
       - To każdy mógłby zrobić - powiedział Mura wzruszając ramionami. - Równie dobry sposób na spędzenie czasu, jak każdy inny
       Podniósł kulę, zawinął ją w tkaninę ochronną i ułożył w szufladzie z przegrodami, zabezpieczając ją tym samym na czas startu. Potem odsunął następną pokrywę włazu i pokazał Danowi jego nową siedzibę.
       Był to dodatkowy magazyn, teraz opróżniony przez Murę. Wisiał w nim już hamak i stała niewielka szafka. Ta nowa kwatera nie wydała się Danowi tak wygodna, jak poprzednia, ale też nie była gorsza od tych, które przydzielano mu na pokładach statków treningowych.
       Wystartowali przed świtem i byli już daleko w kosmosie, gdy Dan obudził się z głębokiego snu. Zdążył dotrzeć do mesy, gdy zabrzmiał sygnał ostrzegawczy. Natychmiast kurczowo chwycił się stołu i cierpliwie znosił zawrót głowy, który oznaczał, że przeskoczyli w hiperkosmos. Na górze, w sterowni Wilcox, Kapitan i Rip czuwają nad bezpieczeństwem całej wyprawy i nie mogą się zrelaksować, dopóki statek nie wejdzie na prawidłową elipsę.
       Nie po raz pierwszy od czasu rozpoczęcia astronautycznej kariery Dan zdecydował, że za żadną cenę nie zostanie astronawigatorem. Komputery oczywiście wykonują większość obliczeń, ale jedna minimalna pomyłka wystarczy, aby skierować statek na błędny tor i wylądować we wnętrzu planety zamiast na jej powierzchni. Wtłaczano mu do głowy teorię przebicia przez całe lata, zdołał przebrnąć przez wszystkie fazy wyznaczania kursu, lecz w głębi serca wątpił, czy kiedykolwiek znajdzie odwagę na to, żeby skierować statek w hiperkosmos i potem go stamtąd wyprowadzić.
       Zmarszczył brwi i zaczął rozmyślać nad swoimi wadami i niedoskonałościami.
       - Wreszcie! - asystent astronawigatora opadł z głębokim westchnieniem na krzesło. - Jesteśmy znowu w hiperkosmosie i nic się, dzięki Bogu, nie rozpadło.
       Dan szczerze się zdziwił. Sam nie był astronawigatorem i mógł mieć pewne obawy, co do bezpieczeństwa statku, ale Rip był przecież specjalistą i wykonywał, co do niego należy. Dlaczego więc się denerwował?
       - Co się stało? - Dan pomyślał, że może rzeczywiście istnieje jakieś zagrożenie.
       - Nic, zupełnie nic - Rip machnął ręką. - Ale chyba wszyscy czujemy się lepiej po tym skoku - zaśmiał się teraz głośno. - Myślisz może, że my tego nie przeżywamy? Może nawet bardziej się boimy niż ty, bracie. Co ty masz na głowie, póki nie wylądujemy na jakiejś planecie? Nic!
       Dan najeżył się.
       - Nic? Mamy tylko kontrolować zapasy, wodę, ładunek - zaczął wymieniać swoje obowiązki. - Co za pożytek byłby z tego przebicia, gdybyśmy nie mieli powietrza?
       Rip skinął głową.
       - W porządku. Nikt z nas nie jada tu za darmo. Chociaż Ta podróż - zamilkł nagle i zerknął przez ramię w stronę drzwi.
       - Czy spotkałeś kiedyś archeologa, Dan? Asystent Szefa Ładowni zaprzeczył.
       - To mój pierwszy rejs, zapomniałeś? No a w Syndykacie nie ma zbyt wielu zajęć z historii, tyle tylko, ile potrzeba w związku z pośrednictwem.
       Rip rozsiadł się wygodnie na ławie i zaczął mówić ledwo słyszalnym szeptem:
       - Zawsze interesowałem się Przodkami. Mam taśmy z Podróżami Haversona i Inspekcją Kaglea. To są, jak dotychczas, najbardziej wyczerpujące opracowania. Jadłem dziś śniadanie z doktorem i przysiągłbym, że on nigdy nie słyszał o Bliźniaczych Wieżach!
       Dan również o nich nic nie słyszał, nie bardzo było l więc dla niego jasne do czego zmierza Rip. Najwidoczniej na jego twarzy malowało się wyraźne zdziwienie, ponieważ astronawigator zaczął wyjaśniać, o co chodzi.
       - Bliźniacze Wieże są chyba najistotniejszym śladem po Przodkach. Odkryła je Inspekcja Federacyjna. Znajdują się na Kruku, w samym środku krzemowej pustyni. Mają około sześćdziesięciu metrów wysokości] i wznoszą się pionowo w niebo. Eksperci stwierdzili, że są j wykonane z jednolicie przezroczystego tworzywa, które nie jest ani kamieniem, ani metalem, ma jednak właściwości każdego z nich. Rich całkiem dobrze udawał przede mną, ale jestem pewien, że nic nie wie o Wieżach.
       - Ale jeśli one są tak ważne - Dan pojął wreszcie, co mogła znaczyć ignorancja doktora.
       - Tak. Dlaczego archeolog miałby nic nie wiedzieć na temat najważniejszego znaleziska w jego dziedzinie? To dopiero jest pytanie, prawda? Ciekawe, czy Kapitan go sprawdził, zanim przyjął czarter.
       Tę wątpliwość Dan był w stanie rozwiać.
       - Jego identyfikator był w porządku. Przesłaliśmy dane do dowództwa Patrolu. Załatwili wszystkie formalności związane z ekspedycją, bo inaczej nie wystartowalibyśmy z Naxos.
       Rip zrezygnował z tej linii rozumowania. Regulamin kosmodromu na każdej planecie Federacji był tak surowy, że można było mieć co najmniej 90procentową pewność, że każdy, kto przeszedł przez kontrolę, posiadał ważny identyfikator i czystą kartę w Patrolu. W dodatku, na planetach pogranicza, które często przyciągają kryminalistów i kłusowników, kontrola jest jeszcze bardziej dokładna.
       - Tylko, że on nie słyszał o Bliźniaczych Wieżach - uparcie powtarzał Rip.
       Ten argument rzeczywiście robił na Danie duże wrażenie. Jeżeli Rip twierdził, że doktor Rich nie jest tym, za kogo się podaje, to na pewno tak było. Dan poznał swego kolegę dostatecznie dobrze, żeby nie mieć wątpliwości co do jego intuicji. W przestrzeni kosmicznej związek koleżeński ma zupełnie inny wymiar - trzeba mieć do siebie wzajemnie ogromne zaufanie, a tym samym - trzeba na wylot znać drugiego człowieka. Dan wiedział już więc, że w razie potrzeby na pewno poprze teorię Shannona.
       - A co z prawem dotyczącym pozostałości po Przodkach? - zapytał po chwili Rip.
       - Niezbyt wiele jest na ten temat w archiwum. Nigdy dotąd żaden Pośrednik nie dokonał wielkich odkryć, toteż nikt nie rościł sobie praw do znalezisk.
       - A więc nie ma precedensu, na który moglibyśmy się powołać, gdybyśmy znaleźli coś wartościowego?
       - Ale także Inspekcja nie jest w najlepszej sytuacji - zauważył Dan. - Zgłosili przecież Otchłań na aukcję i tym samym wypuścili ją z rąk. Stracili również możliwość roszczenia Federacyjnych praw do planety. Tak mi się przynajmniej wydaje. To dopiero byłaby prawna gmatwanina!
       - Cudownie skomplikowany przypadek! - zagrzmiał nad ich głowami Van Ryck. - Połowa prawników ze wszystkich systemów chciałaby zapewne zobaczyć taki proces. Na pewno ciągnąłby się latami, aż strony zainteresowane miałyby go serdecznie dosyć. Albo też zeszłyby z tego świata. I właśnie dlatego podróżujemy sobie z Federacyjnym Prawem Roszczeniowym w naszym sejfie.
       Dan uśmiechnął się szeroko. Mógł przypuszczać, że taki doświadczony Pośrednik jak Van Ryck nie się wplątać w sytuację bez wyjścia. Potrafił zadbać o interesy swoje i swoich ludzi. Kto by pomyślał! Prawo Roszczeniowe do wszystkich znalezisk Otchłani!
       - Na jak długo? - Rip ciągle powątpiewał.
       - Normalny termin: rok i jeden dzień. Nie sądzę, żeby możliwość odkrycia czegoś niezwykłego robiła na Inspekcji takie wrażenie jak na naszych pasażerach.
       - A czy pan sądzi, że coś ta a znajdziemy? - zapytał Dan.
       - Nigdy nie próbuję zgadywać, co znajdziemy na planecie - odpowiedział spokojnie Van Ryck. - W naszym rzemiośle jest za dużo pułapek. Jeśli człowiek wychodzi z opresji cało, a w dodatku ma sprawny statek i rozsądny udział w zysku, to Bogowie Przestrzeni są dla niego bardzo łaskawi i nie powinien prosić o więcej.
       Podczas kolejnych dni ludzie Richa trzymali się w zasadzie osobno. Zużywali tylko swoje zapasy i rzadko wychodzili z ciasnej kwatery. Nikogo też do siebie nie zapraszali. Mura zauważył, że większość czasu spędzają śpiąc lub grając w jakąś hazardową grę zaproponowaną przez Rigeliańczyka.
       Chociaż doktor Rich jadał z załogą Królowej, jednak wpadał do mesy wtedy tylko, gdy nie było tam zbyt wielu ludzi. Ponadto, czy to za sprawą wyboru, czy przypadku, zazwyczaj spotykał przy posiłku kogoś z ekipy inżynieryjnej. Pod pretekstem studiowania przyszłego terenu badań próbował pożyczyć mikrofilm z danymi na temat Otchłani. Kapitan wyraził zgodę, ale zastrzegł, że musi być przy tym obecny Szef Ładowni, człowiek, którego bystre oczy widziały wszystko.
       Królowa wyszła z hiperkosmosu zgodnie z planem, znaleźli się w systemie żółtych gwiazd. Dwie inne mety w tym układzie leżały tak daleko od słońca i tym samym źródła ciepła, że pokrywała je gruba i Warstwa lodu i nie było na nich znaków życia. Otchłań krążyła natomiast po orbicie mniej więcej w tej samej odległości od gwiazdy, co Mars w rodzimym systemie. Gdy zbliżyli się do orbity hamowania i stopniowo wytracali prędkość, oficer łączności włączył ekranowizory na całym statku. Ci, którzy nie pełnili służby, siedzieli przywiązani do swoich amortyzatorów i wpatrywali się w majaczący w oddali świat, który stopniowo wypełniał ekran.
       Najpierw dostrzegli okropne, brązowoszare ślady po pożarach. W miarę jednak, jak statek przesuwał się łagodnie w głąb atmosfery, oczom obserwatorów ukazywały się płaty zieleni i szaroniebieskie tafle mórz lub jezior. Otchłań nie była więc całkowicie wymarła, choć niewątpliwie ucierpiała od wojny.
       Gdy tak sunęli ku planecie, dzień zmienił się w noc i znowu nastał dzień. Jeśliby mieli przestrzegać zasad lądowania obowiązujących w nieznanym świecie, to powinni szukać miejsca odległego od osiedli, żeby najpierw móc przeszukać teren i dowiedzieć się czegoś o mieszkańcach. Ale na Otchłani nikt nie mieszkał, mogli więc wylądować tam, gdzie było im najwygodniej.
       Wilcox przeprowadził ich przez hiperkosmos, ale to Jellico miał umieścić statek w wybranym punkcie. Manewrował tak, aby przysiąść na samej krawędzi wypalonej powierzchni, z której niedaleko było do pasa roślinności.
       Lądowanie wymagało zręczności nieporównywalnie większej niż schodzenie statku na kosmodromie,| gdzie drogę wskazywały reflektory. Królowa miała za sobą niejedno takie doświadczenie. Jellico schodził ostrożnie, unosząc się na warkoczach płomieni, aż statek dotknął lądu. Wstrząs był niewielki, zważywszy okoliczności.
       - Jesteśmy - zabrzmiał w interkomie głos pilota, l
       - Wszystko w porządku - usłyszeli z maszynowni pożądany meldunek Stotza.
       - Obowiązuje procedura numer dwa - kontakt z nieznaną planetą - zarządził Jellico.
       Dan rozpiął pasy i ruszył do biura Van Rycka po rozkazy. Ledwo jednak dotarł do drzwi, gdy wpadł na doktora Richa.
       - Jak szybko możecie zacząć wynosić nasz towar? - zażądał odpowiedzi od Szefa Ładowni archeolog.
       Van Ryck rozpinał dopiero pasy amortyzatora i spojrzał na gościa zaskoczony.
       - Chcecie rozładowywać natychmiast?
       - Oczywiście! Jak tylko otworzycie włazy! Van Ryck włożył na głowę swą oficerską czapkę.
       - Doktorze, przykro mi, ale my nie działamy aż tak szybko. A już nigdy nie śpieszymy się na nieznanej planecie.
       - Nie ma tu żadnych dzikusów. Poza tym Inspekcja poświadczyła, że planeta nadaje się do prowadzenia badań. - Rich stawał się coraz bardziej niecierpliwy. Wyglądało to tak, jakby przez cały czas podróżowania w Kosmosie, jego chęć do pracy na Otchłani narastała i najwidoczniej teraz osiągnęła apogeum.
       - Proszę się uspokoić, doktorze - rzekł niewzruszonym głosem Szef Ładowni. - Działamy zgodnie z rozkazami Kapitana. I nie opłaca się ryzykować niezależnie od tego, czy Inspekcja dała nam wolną rękę, czy nie. - Dotknął pokładowego interkomu wiszącego na ścianie tuż przy jego łokciu.
       - Tu sterownia - usłyszeli Tanga.
       - Szef Ładowni do sterowni. Czy teren jest bezpieczny?
       - Nie mamy jeszcze meldunku. Zgłębnik ciągle pracuje - brzmiała odpowiedź.
       Doktor Rich walnął pięścią w drzwi.
       - Zgłębnik! - wybuchnął. - Macie raport Inspekcji i jeszcze bawicie się zgłębnikiem!
       - I może dlatego nadal żyjemy - odpowiedział Van Ryck. - Zawsze są dwa wyjścia z każdej sytuacji: ryzykowne i to bezpieczne. My podejmujemy ryzyko tylko wtedy, gdy trzeba. - Pochylił się w swoim fotelu. Dan oparł się o ścianę. Wszystko wskazywało na to, że nie będzie pośpiechu z wyładunkiem.
       Doktor Rich, który przypominał w tej chwili uwięzionego w klatce Hoobata, ulubieńca Kapitana (chociaż niezupełnie, bo nie zaczął jeszcze na nich pluć), odwrócił się na pięcie i ruszył do kajuty, w której czekali jego ludzie.
       - No cóż - Van Ryck pochylił się nad pulpitem i ruchem głowy wskazał ekran - nie można tego nazwać przyjemnym widokiem.
       W oddali widać było łańcuch postrzępionych, szaroburych gór, gdzieniegdzie zwieńczonych śnieżny1 mi czapami. Podgórze było nierówne, wyszczerbione! przez wąskie, kręte doliny, w których gardzielach! rozwijała się chorobliwie blada roślinność. Nawet w świetle słońca to miejsce wydało się posępnej Doskonała sceneria dla jakiegoś horroru, pomyślał Dan.
       - Zgłębnik zanotował warunki umożliwiające życie - obwieścił nagle bezosobowy głos ze sterowni. Van Ryck ponownie dotknął interkomu.
       - Szef Ładowni do Kapitana. Czy grupy badawcze mają się przygotować?
       Nie otrzymał jednak odpowiedzi na to pytanie, ponieważ doktor Rich zdążył już wrócić i wrzasnął w mikrofon.
       - Kapitanie Jellico, tu Salzar Rich. Żądam, żeby pan natychmiast wydał mój towar! Natychmiast!
       Zapadła absolutna cisza. Dan zastanawiał się przez moment, czy Kapitan był aż tak wściekły, że nie mógł wydobyć z siebie ani słowa. Nikomu przecież nie! wolno żądać od Kapitana czegokolwiek. Nawet oficerowie Patrolu musieli uprzejmie prosić
       - Z jakiej to przyczyny, doktorze Rich? - ku zdziwieniu Dana głos dowódcy był łagodny i spokojny.
       - Powód? - wyrzucił z siebie człowiek pochylony nad biurkiem Van Rycka. - Jak to! Przecież musimy rozbić obóz przed nocą!
       - Ruiny na zachodzie - ogłosił spokojnie Tang, nie bacząc na podniesiony głos Richa.
       Wszyscy trzej spojrzeli na ekran, z którego zniknęły północne wzgórza, a pojawił się zachodni horyzont, mieli przed sobą spaloną połać ziemi. Nieznana broń przodków pocięła ją i wyżłobiła głębokie rowy wypełnione szklistym, migocącym w słońcu żwirem. Na tym pustkowiu było jeszcze coś: bezładnie rozrzucone budowle sięgające aż do pasa nietkniętej roślinności. Ruiny tworzyły jaskrawą plamę na tle wszechobecnej szarości. Nawet z odległości trzydziestu kilometrów widać było skłócone kolory: ostrą zieleń, napastliwą czerwień oraz odcienie niebieskiego i żółtego. Ta mozaika wprawiła trzech patrzących w zdumienie, z którego pierwszy otrząsnął się doktor Rich: może dlatego, że poruszał się teraz po znanym sobie terenie.
       - Tam - wycelował palec w ekran - tam rozbijemy obóz!
       Odwrócił się ponownie w stronę mikrofonu i oznajmił:
       - Kapitanie Jellico, chcę mieć obóz w pobliżu tych ruin. Jak tylko pański Szef Ładowni uwolni nasze materiały.
       Jego upór najwyraźniej wygrywał, ponieważ po chwili Van Ryck złamał pieczęcie na włazie do magazynów. Zirytowany doktor stał tuż za nim, a reszta archeologów wypełniła przejście w korytarzu.
       - Teraz nasza kolej, Van Ryck! Ale Szef Ładowni podniósł ramię i zagrodził drogę doktorowi.
       - Nie, dziękuję panu. Żaden ładunek nie opuści tego statku, jeśli nie będą przy tym pracowali moi ludzie.
       Rich musiał zgodzić się na ten warunek, chociaż wściekał się niezmiernie, gdy Dan, przy pomocy dźwigu, wyniósł na zewnątrz i ustawił sterowany radarem pełzacz. I to właśnie on nadzorował wyładunek. W końcu, gdy pierwszy transport był gotowy, Rigeliańczyk wspiął się na pojazd i kierując nim ręcznie, ruszył w stronę ruin. Zaletą pełzacza było to, że po rozładowaniu na miejscu przeznaczenia, mógł już bez kierowcy, wrócić po kolejną partię towaru. Jego jedynym przewodnikiem był promień światła ze statku.
       Rich z dwoma swoimi pomocnikami odjechał przyj drugim kursie, a z Danem pozostał milczący, czwarty członek ekspedycji. Ostatni ładunek był niewielki i składał się prawie wyłącznie z osobistych rzeczy archeologów.
       Mimo że człowiek Richa jasno okazywał dezaprobatę, asystent Szefa Ładowni sam ustawił bagaże tak, aby można je było szybko załadować na pełzacz. Ale to nie Dan upuścił zniszczoną, podręczną torbę, której uchwyt zahaczył o występ skalny i cała zawartość wypadła.
       Tłumiąc okrzyk przerażenia, archeolog zaczai pospiesznie pakować rozsypane rzeczy. Nie był jednak dość szybki, żeby ukryć zawiniętą w podkoszulek książkę.
       Ta książka! Oczy Dana zwęziły się pod wpływem słońca. Nie zdążył zerknąć na nią jeszcze raz - mężczyzna już zawiązywał torbę - lecz był pewien, że gdzieś widział identyczną Na pulpicie Wilcoxa! Dlaczego archeolog miałby mieć przy sobie komputerowy dziennik astronawigatora?

ROZDZIAŁ 5. - PIERWSZY ZWIAD
       
       Zmierzch na Otchłani był inny od zmierzchu ziemskiego: wydawało się, że ciemność zyskała tu namacalny wymiar. Dan już kończył pracę. Zamknął zewnętrzny właz ładowni i zaparkował u stóp Królowej pusty pełzacz. który powrócił właśnie z ostatniej wycieczki do ruin. Kapitan polecił przedsięwziąć wszystkie środki ostrożności, jakie zazwyczaj stosuje się na nieznanej planecie. Rampa została wciągnięta, a śluzy powietrzne zamknięto. Dla mieszkańców Otchłani (o ile tacy istnieli) Królowa stanowiła niedostępną fortecę o gładkich, lśniących ścianach, w których wyrwę mogła zrobić jedynie bardzo nowoczesna broń. Żaden Pośrednik nie wybrałby się w Kosmos, gdyby nie był pewien swego bezpieczeństwa na pokładzie statku.
       Dan wspinał się na kolejne poziomy całkowicie pochłonięty swymi myślami. W końcu dotarł do ciasnych pomieszczeń Ripa, znajdujących się tuż przy sterowni. Asystent astronawigatora siedział skulony na rozkładanym krześle z wideoskopem w ręku.
       - Mam całą taśmę z ruinami - rzekł podekscytowany, gdy zobaczył Dana. - Ten Rich to jakiś oszust. Tak czuję. Ciekawe, dlaczego nie zajął się nim Sinbad i nie przyniósł mi go tutaj zagryzionego, tak jak to robi z innymi szkodnikami.
       - A co on teraz przeskrobał?
       - To jest największe, jak dotychczas, znalezisko po Przodkach - wskazał na ekranowizor - a on siedzi na tym, jakby to była jego własność. Powiedz Kapitanowi, że nie życzy sobie, aby ktokolwiek z nas podchodził tam i próbował cokolwiek zobaczyć, niby wtargnięcie nieprzeszkolonych turystów na tereny zabytkowe zniszczyło już niejedno odkrycie. Nieprzeszkoleni turyści to my! - Rip wyrzucił z siebie te słowa gardłowym głosem i, po raz pierwszy odkąd Dan| go poznał, wydawał się być szczerze oburzony.
       - No cóż - zaczął uspokajać starszego kolegę! Dan - nawet we czwórkę, nie będziecie w staniej przeczesać całej planety. I tak wysyłamy grupę zwiadowczą zgodnie z przepisami, prawda? Nikt ci przecież! nie będzie w stanie przeszkodzić w znalezieniu własnych zabytków klasy A. Nie sądzę, żeby wszystko odkrył wyłącznie Rich. A w dodatku przepisy nic nie mówią o tym, że nie wolno nam zbadać tego, do czego prawa wykupiliśmy
       Rip rozchmurzył się.
       - No, to mi się podoba! - odłożył swój wideoskop.
       - Przynajmniej nikt nie może oskarżyć drogiego doktora o zaniedbanie obowiązków - usłyszeli z korytarza głos Kamila.
       - Ten sposób, w jaki stąd umknął Można by pomyśleć, że obawiał się, czy aby ktoś nie sprzątnie mu sprzed nosa najlepszych kawałków ścian. Nasz drogi doktor jest jednak odrobinę zagadkowy, co?
       - Nie wiedział nic o Bliźniaczych Wieżach - powtórzył swoje zastrzeżenie Rip.
       - I w dodatku ten rudy asystent z książką astronawigatora w podręcznej torbie. - Dan był zadowolony, że mógł powiadomić kolegów o swoim spostrzeżeniu. Szczególnie, że słuchał go też Kamil. Cisza, która ipadła po tych słowach, pochlebiała mu. Lecz Ali, jak zwykle, musiał rzucić pierwszą złośliwość:
       - A jakim sposobem ten zadziwiający fakt zwrócił twoją uwagę?
       Dan zdecydował się zignorować słaby, ale nieprzyjemny akcent na wyrazie twoją.
       - Upuścił podręczną torbę, książka wypadła, a on potem bardzo się śpieszył, żeby ją schować.
       Rip wyciągnął rękę i otworzył szafkę, z której wyjął grubą księgę z wodoodporną okładką stanowiącą również zabezpieczenie przed niepowołanymi czytelnikami.
       - Widziałeś taką jak ta? Dan potrząsnął głową.
       - Jego książka miała czerwoną obwódkę, tak jak ta, która leży na biurku Wilcoxa w sterowni.
       Kamil zagwizdał cicho, a ciemne oczy Ripa rozszerzyły się ze zdziwienia.
       - Ależ to książka mistrza - zaprotestował. - Nikt nie może mieć takiej ot tak sobie. Wydają ją tylko zarejestrowanym astronawigatorom. W dodatku, kiedy astronawigator opuszcza statek, księga wędruje do sejfu Kapitana. Potem odbiera ją następca. Cały czas na pokładzie może być tylko jedna - takie jest prawo Federacji. Jeśli statek zostaje wycofany z lotów, książka jest niszczona.
       - Nie bądź taki naiwny, przyjacielu! - Ali roześmiał się. - Jak sądzisz, na jakiej zasadzie działają kłusownicy i przemytnicy? Czy może biorą swoje obliczenia z powietrza? Zupełnie bym się nie zdziwił, gdyby okazało się że istnieje bardzo potężny czarny rynek tekstów komputerowych, które według prawa powinny dawno już być spalone. Rip jednak ciągle nie dowierzał.
       - Brak by im było nowych danych! Te przecież dodaje się na każdej planecie przy lądowaniu. Jak sądzisz dlaczego Wilcox zawsze wędruje z księgą pod pachą do kontroli kosmodromu? Otóż przesyłają ją prosto do biura Inspekcji i przetwarzają, uzupełniając dane. I nie można im dać nielegalnego tekstu - od razu by to wykryli!
       - Posłuchaj, mój uczciwy przyjacielu - cedzi przez zęby Kamil - nad każdym prawem wymyślonym przez Federację w idealistycznej próżni pracuje jakiś bystry chłopak - albo chłopcy - i próbuje je ominąć. Nie mam pojęcia, jak to się dzieje, ale mogę się założyć o cały swój dochód z wyprawy, że mnóstwo ludzi to robi. Jeżeli Thorson faktycznie widział tę książkę z czerwoną obwódką, to robią to tu i teraz!
       Rip wstał.
       - Powinniśmy powiedzieć Steenowi.
       - Powiedzieć mu? Co? Że Thorson widział w bagażu jednego z archeologów księgę podobną do księgi astronawigatora? Nie podniosłeś jej, Thorson, co?
       Dan musiał przyznać, że nie i powoli zaczęły mu opadać skrzydła. Nie miał żadnego dowodu na to, że jeden z członków ekspedycji był w posiadaniu księgi mistrza. A Steen Wilcox był ostatnim człowiekiem na statku, któremu można byłoby opowiedzieć całą historię bez poparcia jej dowodami. Dan nie trzymał tego dowodu w ręku, nie mógł teraz pokazać tej księgi, nie było więc szans, żeby Steen mu uwierzył.
       - No widzisz - zwrócił się Kamil do Ripa - będziemy musieli znaleźć jakiś lepszy dowód, zanim zwrócimy się do dowództwa w charakterze nieustraszonych agentów Federacji, czy też, jeśli wolisz, chłopców z Patrolu.
       Rip usiadł. Był teraz przekonany o słuszności rozumowania Kamila.
       - Ale przecież ty sam mówisz: będziemy musieli znaleźć. - Rip uczepił się tej odrobiny nadziei, jaką usłyszał w druzgocącym wywodzie Kamila. - Zatem wierzysz, że Doktor jest cokolwiek podejrzany?
       - Moim zdaniem jest tak samo nieuczciwy jak tancerz Czerwonej Pustyni - odpowiedział Ali - ale to jest moja prywatna opinia i zachowam ją dla siebie, dopóki nie znajdę czegoś, co rzeczywiście może zrobić wrażenie na Kapitanie. Tymczasem wszyscy będziemy równie zajęci, jak nasz kochany Doktor. Za chwilę ciągniemy losy z przydziałem na szperacze.
       Niewielkie kapsuły zwiadowcze, które Królowa miała na pokładzie dla celów badawczych, mogły swobodnie pomieścić dwuosobową załogę. Przy trzech osobach robiło się trochę ciasno. Oba szperacze zostały bardzo dokładnie sprawdzone przez mechaników tego samego popołudnia, kiedy Dan zajęty był przy wyładunku. Następny poranek zastanie więc pierwsze grupy zwiadowcze przy pracy.
       Nic nie rozjaśniało mrocznej ciemności nocy na Otchłani. Branżowcy stopniowo przyzwyczaili się do tego i przestali się wpatrywać w jednolicie czarne ekranowizory. Po wieczornym posiłku ciągnęli losy. O doborze zwiadowców decydowała potrójna struktura załogi statku. Zespół zwiadowczy składał się więc z jednego członka sektora inżynieryjnego, jednego ze sterowni oraz jednego z działu Van Rycka.
       Gdyby mogli się swobodnie dobierać, Dan najchętniej wyruszyłby z Ripem. Później rozmyślał o tymi pragnieniu z niejaką złością. Może właśnie dlatego wylosował kogoś, z kim bardzo nie chciał pracować: Kamila. Trzecim członkiem grupy miał być Tang, ale Kapitan postanowił, że musi on pozostać na pokładzie, wobec czego zastąpił go medyk Tau.
       Ciągle bardzo rozgoryczony takim rozwojem wydarzeń, Dan przeniósł się do swojej starej kajuty. Ciekawość spowodowała, że szczegółowo przeszukał szafki w nadziei znalezienia czegoś, co zagadkowy doktor mógł tu zostawić. Marzyło mu się rozwiązanie z filmów propagandowych: nieustraszony, młody bohater odkrywa niecne zamiary groźnego przestępcy Natychmiast jednak przypomniał sobie Kamila i jego trzeźwą ocenę sytuacji: nie mieli w ręku żadnych dowodów.
       Zaczął się później zastanawiać, dlaczego tak bardzo go nie lubił. Na pewno przyczyniła się do tego teatralna poza Aliego A może denerwowało go w koledze to, że był tak absolutnie doskonały? Jeszcze nie minął dla Dana czas, kiedy człowiek czuje się niezręcznie w towarzystwie. Zachowywał się niekiedy tak jak słoń w składzie porcelany. W Syndykacie instruktorzy pokazywali na jego przykładzie, czego robić nie należy. W dodatku, gdy spojrzał w niewielkie lustro na ścianie kajuty, nie widział w swym odbiciu nic interesującego. Tak. Jeśli chodzi o powierzchowność, Dan był całkowitym przeciwieństwem Kamila.
       Młody Branżowiec podejrzewał również nie lubianego przez siebie kompana o to, że jego umysł był pstry i przenikliwy, podczas gdy siebie uznał za typ wolnego, upartego buldoga, który być może wie, dokąd zmierza, ale na tym jego zalety się kończą, Kamil natomiast sunął do przodu lekko i zwinnie, zawsze trafiał do celu. I to było najgorsze. Dan uśmiechnął się ironicznie. Inżynier dałby się lubić, gdyby chociaż raz się pomylił Ale on miał zawsze rację.
       Co prawda Centrum przydzieliło Dana na ten statek, ale nikt nie może od niego wymagać, żeby akceptował wszystkich bez wyjątku. Komputery też czasem zawodzą. W Syndykacie miał możliwość poznania bardzo cennej swojej cechy, mianowicie potrafił sobie ułożyć dobre stosunki z większością ludzi.
       Doszedł w końcu do wniosku, że nie ma sensu wymyślać problemów i położył się spać. Następnego dnia o świcie z niecierpliwością czekał na swą pierwszą zwiadowczą wyprawę.
       Kapitan Jellico uszanował życzenie doktora Richa i nie wyznaczył kursu na ruiny. Z drugiej jednak strony jasno poinstruował załogi kapsuł: w wypadku znalezienia jakichkolwiek śladów po Przodkach należało natychmiast zawiadomić bazę używając krótkofalówki, a nie, jak zazwyczaj, interkomu. Meldunek mógł być bowiem przechwycony przez Richa.
       Dan zapiął haubę i zacisnął wokół bioder pas, do którego przyczepione były: zwój cienkiej liny, sakwa z narzędziami oraz latarka. Ich wyprawa miała być krótka, lecz przezornie włożyli do schowka pod fotelem zapas skoncentrowanej żywności, małą apteczkę,! komplet sztućców oraz kilka towarów kontaktowych.! Dan nie sądził jednak, żeby miały im się one przydać na tym pustkowiu.
       Ali usiadł za sterami kapsuły, a Dan i Tau stłoczyli się na fotelu za nim. Asystent inżyniera przycisnął klawisz tablicy rozdzielczej i wypukła osłona zamknęła się nad ich głowami. Wystartowali płynnie i, zgodnie j z poleceniem Kapitana, skierowali się na północ.
       Słońce było już wysoko, jego promienie odbijały się od połaci żużlu na wypalonych terenach i przywracały do życia chorowitą zieleń rosnących na obrzeżach roślin. Dan włączył kamerę. Skierowali się prosto na północny łańcuch gór.
       Gdy pojawiły się rzadkie kępy zarośli, Ali natychmiast wytracił wysokość i zwolnił, dając im szansę dokładnego przyjrzenia się okolicy. Jednak Dan nie widział żadnych śladów życia, żadnych owadów czy zwierząt. Ani jedno skrzydlate stworzenie nie dzieliło z nimi powietrznej przestrzeni.
       Przelecieli nad pierwszą wąską doliną i nie zauważyli nic niezwykłego. Potem Ali skręcił w prawo i wzniósł się niemal pionowo w górę tuż przy czarnej, nagiej i stromej skale, aby kontynuować poszukiwania nad kolejnym odcinkiem żyznej ziemi.
       Trzecia dolina wydawała się bardziej obiecująca. Środkiem przepływał strumyk, a roślinność była nie tylko gęstsza, ale miała również ciemniejszy, zbliżony do naturalnego, odcień zieleni. Nagle Dan i Tau krzyknęli:
       - Na dole! Tam!
       Ali przemknął zbyt szeroko nad wskazanym miejscem, ale po chwili zawrócił i zszedł niżej. Dan i Tau przylgnęli do osłony, usiłując przyjrzeć się tej nieoczekiwanej zmianie w krajobrazie.
       To właśnie to! Dan miał teraz pewność, że jego domysły były słuszne. W dole zobaczyli ogrodzoną murem z kamyków przestrzeń, która musiała być i polem uprawnym. Zadziwiająca była jego wielkość: zajmowało najwyżej jeden metr kwadratowy powierzchni.
       W regularnych odstępach rosły na nim miniaturowe rośliny z żółtymi, podobnymi do paproci liśćmi, które drżały nieznacznie, jakby pod wpływem lekkiego wiatru. Jednak żaden z pobliskich krzaków nawet nie drgnął. Ali okrążył dwukrotnie to miejsce i zjechał w dół, w kierunku spustoszonej równiny. Minęli jeszcze trzy odrębne pola, a później większą przestrzeń, gdzie dolina rozszerzała się i mieściła trzy lub cztery razem. Wszystkie były ogrodzone i zadbane, chociaż nie dostrzegli ścieżek. Nie było też innych śladów istoty, która te rośliny zasadziła i zapewne zbierze plony.
       - Oczywiście - przerwał Tau pełną zdumienia ciszę - mamy tu do czynienia z cywilizacją roślinną raczej niż zwierzęcą.
       - Jeśli uważasz, że te marchewkopodobne stwory same zbudowały ogrodzenia, a potem same siebie zasadziły - zaczął pokpiwać Ali, lecz Dan mógł to zjawisko wytłumaczyć. W Syndykacie nauczono go między innymi, że Branżowiec, a szczególnie specjalista w dziedzinie magazynowania towarów powinien zawsze zachować otwarty umysł i nie odrzucić żadnej teorii, póki nie zostanie ona sprawdzona.
       - Może to być rodzaj szkółki. Zapewne sadzeniem i pielęgnowaniem tych roślin zajmują się dorosłe jednostki.
       Odpowiedzią Aliego był jedynie tłumiony śmiech. Ale Dan nie pozwolił sobie na okazywanie złości.
       - Czy możemy wylądować? Powinniśmy przyjrzeć się tym pólkom z bliska.
       - Tylko oddal się trochę - ostrzegł po chwili.
       - Słuchaj, ty handlarzu! - warknął Ali. - Nie jestem zielony w tych sprawach, rozumiesz?
       Tak, zasłużyłem sobie na to, przyznał w duchu Dan. To nie Ali, lecz on sam odbywał właśnie pierwszą zwiadowczą wyprawę. Żadnych więcej wskazówek z tylnego fotela nie będzie! Zagryzł usta. Ali ruszył spiralą w dół, w stronę nagiej skały, daleko od strumyka i pól.
       Tau skontaktował się z Królową i powiadomił Kapitana o odkryciu. Otrzymali polecenie przeszukania doliny w celu znalezienia innych oznak istnienia inteligentnych form życia.
       Medyk przyjrzał się klifom, w pobliżu których wylądowali.
       - Może są tam jakieś jaskinie? - zasugerował.
       Mimo że pokonali sporą odległość wzdłuż tych wysokich, czarnych skał, nie zauważyli żadnych otworów czy szczelin wystarczająco głębokich, by schroniło się tam stworzenie chociażby rozmiarów Sinbada.
       - Mogli się ukryć przed szperaczem - stwierdził Ali. - I teraz pewnie obserwują nas z ukrycia.
       Dan zatoczył koło przyglądając się uważnie powierzchni skał, kępkom zarośli i ostrej, wysokiej trawy.
       - Muszą być bardzo mali - mruknął w zasadzie do siebie.
       - Te pola zajmują tylko niewielką przestrzeń.
       - Cywilizacja roślinna - Tau przypomniał swoją teorię. Dan nie mógł się jeszcze z nią zgodzić.
       - Nawiązaliśmy dotychczas kontakt z ośmioma pozaziemskimi rasami- rzekł powoli. - Slici są z rodziny gadów, Arvanie w pewnym stopniu kotowaci, a Fiftokowie mają coś wspólnego z ramienionogami. Z pozostałych pięciu, trzy są chemicznie różne od nas a dwie, Kanddoydzi i Mimsyńczycy, to owady. Ale cywilizacja roślinna?
       - Jest absolutnie możliwa - dokończył za niego Tau.
       Ostrożnie przeszukali najbliższe pole. Rośliny wyrastały na około sześćdziesiąt centymetrów, a ich koronkowe listowie bezustannie drgało. Plantatorzy zadbali nie tylko o utrzymanie jednakowej odległości między poszczególnymi okazami, ale również o to, żeby żaden chwast nie przeszkadzał w ich wzroście. Ziemianie nie dostrzegli na wiotkich łodygach ani owoców, ani nasion. Gdy jednak pochylili się, żeby przyjrzeć się roślinom z bliska, wyczuli bardzo intensywny zapach.
       Ali wciągnął powietrze.
       - Goździk? Cynamon? Jakiś ogród zielarski może
       - Dlaczego zioła i nic poza tym? - zastanawiał się głośno Dan. Najbardziej dziwił go brak ścieżek oraz dróżek, które łączyłyby poszczególne pola. Te miniaturowe ogrody były bardzo zadbane, a jednak nic nie wskazywało na to, że farmerzy docierali tu na własnych nogach Na własnych nogach? Czy był to może klucz do rozwiązania zagadki? Może tę planetę zamieszkiwała jakaś uskrzydlona rasa? Powiedział kolegom o swoich domysłach.
       - Pewnie, oczywiście - Ali jak zwykle postanowił go wyśmiać. - Jakaś grupka nietoperzy, na przykład. Wychodzą w pole tylko nocą. To dlatego nie ma tu jeszcze komitetu powitalnego.
       Nocne stworzenia? To nie jest wykluczone, pomyślał Dan. Znaczyłoby to, że powinni założyć stację kontaktową i wyznaczyć dyżury na noc. Jeśli jednak jacyś farmerzy pracowali w zupełnej ciemności, trudno będzie ich dostrzec. Ale było to chyba jedyne wyjście. Być może swoim przybyciem przestraszyli mieszkańców doliny
       Tau i Dan ukryli się w cieniu wysokich skał, podczas gdy Ali ustawił szperacz na szczycie klifu, tak by stał się zupełnie niewidoczny. Godziny mijały, a krajobraz nie zmieniał się.
       Jeśli nawet istniały jakieś formy życia na Otchłani, to ich ilość była na pewno ograniczona. Tau zebrał próbki wody i roślinności, a później dołączył do tej kolekcji owada w kolorze ziemi, który zresztą bardzo przypominał dobrze im znanego chrząszcza. Na pokładzie Królowej zostanie on dokładnie zbadany i być może posłuży za materiał doświadczalny. Jakiś inny jeszcze owad zanurzył się w strumieniu, ale nie było jednak nadal żadnych zwierząt, ptaków czy gadów.
       - Cokolwiek przetrwało tę ekologiczną katastrofę, musi być teraz na samym dole drabiny rozwoju - powiedział szeptem Tau.
       - No, ale te pola - protestował niepewnie Dam. Usilnie próbował wyobrazić sobie, co mogłoby stanowić przynętę dla mieszkańców Otchłani. Jeśli, oczywiście, w ogóle wyjdą z ukrycia. Nawiązanie kontaktu jest niezwykle trudne, jeśli nie posiada się żadnych danych na temat ich usposobienia. Może ich wzrok różnił się od wzroku Ziemian? Kolorowe drobiazgi przeznaczone dla prymitywnych kultur stałyby się wówczas bezużyteczne. Ich słuch mógł być wrażliwy na dźwięki o zupełnie innej częstotliwości niż ta, do której przywykło ucho ludzkie. Znaczyłoby to, że wszelkie pozytywki, które tak doskonale sprawdziły się w kontaktach z Kanddoydami, tutaj nie miałyby zastosowania. Zastanawiał się teraz nad zapachem roślin w ogródkach. Był tak intensywny, że mógł stępić powonienie człowieka. To jedyna charakterystyczna cecha, która powinna podsunąć im jakiś pomysł. Nawiązanie kontaktu przy użyciu ostrego, pikantnego zapachu jako przynęty, może się udać. Dan zapytał Tau:
       - Czy masz wśród swoich medykamentów coś, co pachnie podobnie do tych roślin? Ja mam przy sobie tylko mydło z Garatoli, ale jego woń jest zbyt intensywna.
       Tau uśmiechnął się.
       - Problem z wabikiem, co? Tak, może rzeczywiście skusi ich jakiś aromat. Ale czy nie lepiej spróbować przyprawy Mury? Może trochę od niego dostaniesz?
       Dan oparł się o skałę. Dlaczego o tym wcześniej nie pomyślał? Przyprawy używane do gotowania! Mura miał może w swojej kuchni coś, co przyciągnęłoby istoty hodujące zioła o koronkowych liściach. Musieliby jednak wrócić do bazy, żeby to sprawdzić.
       - Myślę - kontynuował medyk - że nie uda nam się dzisiaj nawiązać kontaktu. Według mnie są to istoty nocne i pod tym kątem powinniśmy przygotować punkt kontaktowy. Chodźmy!
       Jako starszy oficer Tau miał prawo podjąć taką decyzję, a Dan, chcąc jak najszybciej zdobyć materiały kontaktowe, chętnie się z nią zgodził. Dali znak Aliemu, który cały czas siedział w szperaczu i zameldowali się Kapitanowi. Otrzymali zgodę na powrót.
       W kajucie Kapitana, w obecności Szefa Ładowni, zdali relację z wyprawy. Dan zasugerował wówczas, aby w celu zjednania mieszkańców Otchłani, użyć przypraw kuchennych. Jellico zwrócił się do Van Rycka:
       - Co o tym sądzisz, Van? Czy stosowałeś kiedyś przyprawy w nawiązaniu kontaktu? Szef Ładowni wzruszył ramionami.
       - Można użyć czegokolwiek, Kapitanie, jeśli w grę wchodzi kontakt z istotami pozaziemskimi. Ważny jest efekt. Powiedziałbym, że warto spróbować, a ponadto można, mimo wszystko, zastosować rutynowe sztuczki.
       Jellico przysunął do ust mikrofon interkomu.
       - Frank - powiedział - przyjdź tutaj i przynieś próbki swoich przypraw. Wszystko, co ma silną, pikantną woń.
       Dwie godziny później Dan spojrzał na swoje dzieło praktycznym okiem. W połowie drogi między dwoma poletkami znalazł skałę, na której poukładał parę drobiazgów z podstawowego zestawu handlowego. Był tam wybór biżuterii, maleńkich zabawek, połyskujących, metalowych przedmiotów, pozytywka, którą wystarczyło podnieść, żeby usłyszeć spokojną melodię, oraz trzy miseczki z tworzywa sztucznego. Każda z nich przykryta była cienką jak mgiełka gazą i z każdej wydobywał się zapach przypraw.
       W zaroślach Dan ukrył kamerę, która miała zarejestrować wszystko, co działo się przy skale i przekazać obraz do szperacza na klifie. Tam, przez całą noc, we trzech będą dyżurować.
       Asystent Szefa Ładowni był ciągle cokolwiek zadziwiony, że pozwolono mu zająć się sprawą nawiązania kontaktu. Jednak zdążył już odkryć, że zasady funkcjonowania załogi Królowej były bardzo sprawiedliwe: pomysł był jego, więc tylko on miał prawo go zrealizować i wyłącznie od niego zależały sukces lub porażka. Wsiadając z powrotem do kapsuły był pełen obaw co do rezultatów swojej pracy.

ROZDZIAŁ 6. - NIEBEZPIECZNA DOLINA
       
       Dan ponownie uświadomił sobie skoncentrowaną jakość nocy na Otchłani. Planeta nie miała żadnego satelity, a więc nic nie mogło rozjaśnić ciemności. Gdzieś daleko nad nimi widać było jedynie maleńkie jak główka od szpilki punkciki gwiazd. Nawet ustawiona na dole kamera nie mogła przeniknąć mroku, chociaż wyposażona była w promienie przeszywające o potrójnej mocy.
       Tau wyprostował się i przesunął w swoim fotelu mimowolnie trącając łokciem Dana. Chociaż mieli na sobie zimowe tuniki z podwójną podszewką, a temperatura wewnątrz kapsuły była chyba podobna do temperatury na Królowej, przenikał ich dotkliwy chłód.
       Po kolei każdy z nich czuwał przy ekranie, a dwóch pozostałych miało w tym czasie odpoczywać. Dan jednak nie mógł zasnąć. Patrzył wytrwale w ciemność, która otaczała ich zewsząd jak czarna, ciężka zasłona. Nie miał pojęcia, która mogła być godzina, gdy zobaczył pierwszy błysk: czerwony snop światła rozdarł niebo na zachodzie. Krzyknął, a wtedy spojrzał w górę czuwający przy ekranie Ali. Tau obudził się.
       - Tam! - być może nie byli w stanie zobaczyć jego wskazującego kierunek palca, ale teraz już nie potrzebowali pomocy. Błysk powtórzył się i za chwilę wszystko ucichło. Noc stała się jeszcze bardziej czarna.
       Pierwszy odezwał się Ali.
       - Ogień miotaczy! - i natychmiast zaczął wystukiwać wiadomość do Królowej.
       Dan wpadł w panikę, ale tylko na moment. Uświadomił sobie bowiem, że płomienie były daleko od nich, na zachodzie. Królowa nie mogła więc zostać zaatakowana.
       Ali meldował o wydarzeniach sugerujących bitwę. Na statku jednak nikt niczego nie zauważył i nikt nie zdawał sobie sprawy z zajść mających miejsce na planecie. Nie zauważono też żadnego ruchu przy ruinach, gdzie rozbił obóz Rich.
       - Czy mamy tu pozostać? - zadał ostatnie pytanie Ali. Odpowiedź nadeszła szybko:
       - Tak, chyba że zostaniecie zmuszeni do odwrotu.
       Konieczność zapoznania się z formami życia na planecie stała się teraz sprawą naglącą.
       Ekran pozostawał jednak czarny. Widzieli ciągle to samo: skałę, artykuły handlowe i nic poza tym.
       Postanowili, że od tej pory jeden z nich będzie dyżurował przy ekranie, a drugi powinien obserwować zachodnią stronę planety. Płomienie nie rozdzierały już ciemności nocy. Jeśli nawet kiedyś odbyła się tu jakaś bitwa, to na pewno dawno już się skończyła.
       Było to chyba tuż przed świtem, gdy Dan z przyzwyczajenia zerknął na ekran i zauważył zmianę. Ruch był tak minimalny, że uznał to za złudzenie. A jednak zarośla z prawej strony skały najwyraźniej tworzyły ciemne tło dla czegoś tak niesamowitego, że nie mógł uwierzyć własnym oczom. Na szczęście zdążył we właściwym momencie nacisnąć przycisk kamery.
       Ta rzecz była niematerialna i poruszała się bardzo szybko, co sprawiało, że w ogóle nie można było dostrzec jej konturów. Dan był najzupełniej pewien, że coś widział, ale nie miał pojęcia, co.
       Po chwili wszyscy trzej nachylili się nad ekranem, chcąc dojrzeć każdą, najmniejszą nawet zmianę. Chociaż przez ciemności nocy powoli przedzierał się świt i widoczność stale się polepszała, nie zobaczyli nic prócz poruszanych wiatrem liści. Czymkolwiek było to, co przemknęło obok skały na dole, na pewno nie wykazało zainteresowania towarami handlowymi. Może uda im się odkryć naturę tej przedziwnej istoty, gdy przejrzą w bazie nagrany film.
       Słońce Otchłani zaczęło swą codzienną wspinaczkę. Szron, który w nocy pokrył kamienie, teraz powoli topniał. Dolina nadal była pusta: gość, którego Dan wypatrzył przed świtem, nie wrócił.
       Nadleciała druga kapsuła ze zmiennikami. Wypoczęty Rip podszedł do ziewających kolegów.
       - Widzieliście coś?
       - Mamy taśmę, może uda się to rozszyfrować - odpowiedział niezbyt zadowolony z siebie Dan. Ta tajemnicza, ledwo widoczna postać być może wcale nie jest właścicielem poletek. Może to tylko jakieś zwierzę przechodziło tędy przypadkiem.
       - Kapitan mówi, żebyście jeszcze zajrzeli na zachód, zanim wrócicie do bazy - zwrócił się Rip do Tau. - Pozostawia wam ocenę sytuacji, ale nie pakujcie się w nic bez potrzeby.
       Medyk skinął głową. Ali siedział już za sterem i po chwili wzbili się w górę, pozostawiając na swym niedawnym posterunku kolegów. Pod nimi rozciągały się wąskie, krótkie doliny i w dwóch lub trzech zauważyli kwadraty pól. Chociaż Ali utrzymywał kapsułę tuż nad ziemią, nie dostrzegli nic poza zaroślami i trawą. Odlecieli około ośmiu kilometrów na zachód, gdy wreszcie ujrzeli miejsce nocnej tragedii.
       Dym unosił się leniwie z tlących się jeszcze zarośli, a długie, czarne pasy - ślady użycia miotaczy - krzyżowały się wśród zieleni i skał. Wszędzie czuć było woń spalenizny. Ale nie to ich w tej chwili interesowało. W zagłębieniu skalnym leżały trzy, chyba martwe, stworzenia. Wyglądały tak, jakby próbowały stawić czoła broni, której nie pojmowały. Nienaturalnie pokrzywione, straszliwie poparzone ciała miały teraz ledwo rozpoznawalną postać. Jednak Ziemianie wiedzieli, że były to kiedyś żywe istoty.
       Ali przeleciał szybko nad całą doliną. Nigdzie nie dostrzegł oznak życia. Wrócił na miejsce niedawnej walki i wylądował tuż przy szczelinie. Gdy opuścili kapsułę i zaczęli przemierzać kamienistą powierzchnię, znaleźli jeszcze czwartą ofiarę.
       Ciało tego nieznanego stworzenia było zwęglone, ale śmierć nie nastąpiła od razu. Widocznie silna wola życia zaprowadziła je do tego skalnego wgłębienia i dopiero po jakimś czasie, gdy ustały wszystkie funkcje organizmu, zwłoki stoczyły się bezwładnie po skale.
       Tau ukląkł przy leżącej postaci. Dan nie mógł znieść unoszącego się wokół odoru, którego źródłem była zapewne nie tylko pobliska roślinność. Zdołał jedynie kątem oka zerknąć w tamtą stronę i z trudem opanowując mdłości zamknął oczy.
       To nie był człowiek! Ta istota nie przypominała żadnej z tych, które kiedykolwiek miał okazję oglądać. To coś nie mogło istnieć, nie mogło być prawdziwe! Danowi udało się po chwili odnieść nad sobą małe zwycięstwo: otworzył oczy i spojrzał jeszcze raz.
       Nie tylko straszliwe rany, ale również budowa leżącej postaci sprawiły, że trudno było pohamować okrzyk przerażenia. Ciało składało się z dwóch kuł: jedna była dwa razy większa od drugiej i nie widać było niczego w rodzaju głowy. Z większej kuli wyrastały dwie pary bardzo cienkich i zapewne bardzo giętkich, czterostawowych kończyn. Mniejsza kula miała ich tylko jedną parę, lecz za to każda odnoga rozwidlała się w zwinne czułki, które zakończone były pękiem cienkich jak włos wypustek. Kule łączyła talia o smukłości osy. Z tego, co zdołał zobaczyć Dan (a nie potrafił się zmusić do szczegółowych oględzin) wynikało, że istota ta prawdopodobnie nie posiadała brwi, oczu, uszu, czy ust.
       Najdziwniejsze były jednak kule tworzące ciało: szarobiałe i półprzeźroczyste. W środku czerwieniła się jakaś struktura, być może kości lub inne organy, ale Dan nie miał ochoty im się przyglądać.
       - Wielki Kosmosie! - krzyknął Ali. - Wszystko można przez nie zobaczyć!
       Przesadzał, ale nie za bardzo. Mieszkańcy Otchłani - o ile to był mieszkaniec Otchłani - mieli ciało bardziej przezroczyste niż jakakolwiek znana Ziemianom istota. Dan był teraz pewien, że taką właśnie postać ujrzy na filmie nagranym przy skale.
       Ali ominął leżącego i zbadał ślady pozostawione przez miotacz. Ostrożnie dotknął czarną plamę na kamieniu i podniósł palce do nosa.
       - Tak, to na pewno miotacz.
       - Myślisz, że Rich?
       Ali spojrzał w głąb doliny. Jak wszystkie inne, które na razie zobaczyli, rozciągała się od podnóża wysokich gór aż do wypalonej równiny. Nie mogli być daleko od ruin, do których udali się archeolodzy.
       - Ale dlaczego? - Dan zadał drugie pytanie, zanim jeszcze otrzymał odpowiedź na pierwsze.
       Czy te kuliste stwory zaatakowały Richa i jego ludzi? Dan jakoś nie mógł w to uwierzyć. To bezwładne ciało, które studiował właśnie Tau, było jego zdaniem, całkowicie bezbronne. Niemożliwe, aby za życia stanowiło zagrożenie dla kogokolwiek.
       - To jest pytanie - powiedział Ali nie przerywając poszukiwań. Skierował się na brzeg strumienia, który, tak jak i w pozostałych dolinach, płynął środkiem.
       Widać tu było ślad pozostawiony przez najeźdźcę. Lecz nie był to ślad stóp: szerokie bruzdy głęboko znaczyły miękką ziemię. Dan przystanął.
       - Pełzacze! Ależ to nasze
       - Są tam, gdzie być powinny: przy Królowej. Albo w środku, w magazynie - uspokoił go Ali.
       - A ponieważ Rich nie mógł przemycić takiego pojazdu w torbie podręcznej, należy przypuszczać, że Otchłań wcale nie jest pustkowiem. - Stał tuż przy strumieniu i ukląkł, przyglądając się bliżej skrawkowi schnącego błota. Ten ślad jest dość dziwny
       Choć nikt go o to nie prosił, Dan dołączył do kolegi. Wyżłobienia miały wyraźny wzór. Dan wiedział, co prawda, jak obsługiwać pełzacze i potrafił nawet wykonać drobne naprawy, ale w żaden sposób nie mógł zidentyfikować pojazdów wyłącznie na podstawie pozostawionych przez nie śladów. I w tym miejscu musiał schylić głowę przed wiedzą i doświadczeniem Kamila.
       Kolejny krok kolegi był dla młodego Branżowca całkowicie niepojęty. Zaczął mianowicie mierzyć odległość między dwiema koleinami. Dan odważył się spytać:
       - O co tu chodzi?
       Przez moment sądził, że nie otrzyma odpowiedzi. Ali jednak wytarł kurz z miernika i spojrzawszy w górę rzekł:
       - Norma dla pełzacza jest 428 - tłumaczył. - Dla ślizgacza: 378. Podwozie miotacza nuklearnego ma 5712.
       Te cyfry niewiele Danowi mówiły, ale wiedział, że są istotne. Wszystkie urządzenia w Federacji zostały całkowicie ujednolicone, żeby ułatwić dokonywanie napraw na różnych planetach. Ali wymienił konfiguracje trzech typów pojazdów naziemnych. Zgodnie z przepisami prawa, miotacz nuklearny był bronią stosowaną wyłącznie przez zmilitaryzowane oddziały Patrolu w czasie działań wojennych. Na nowych, niezbadanych planetach można go było używać w trudno dostępnym terenie lub dżungli.
       - I to nie jest żaden z nich - domyślił się Dan.
       - Zgadza, się. Ten ma symbol 324. I jest bardzo ciężki. Albo przeładowany - takich bruzd nie zrobiłby żaden nie obciążony skuter czy pełzacz.
       To Kamil jest inżynierem, powinien wiedzieć lepiej, uznał Dan.
       - A więc, co to jest? Ali wzruszył ramionami.
       - Coś, co odbiega od standardu: niskie i wąskie. Inaczej nie przeszłoby między tymi skałami. W naszych rejestrach na pewno tego nie ma.
       Teraz Dan zaczął przypatrywać się pobliskim klifom.
       - Są tylko dwie drogi: w górę lub w dół Ali wstał.
       - Ja pójdę w dół - zerknął na siedzącego nieopodal Tau, który nadal zajmował się przerażającymi oględzinami. - Jego zapewne nikt nie odciągnie od pracy, póki nie dowie się wszystkiego, co możliwe. - Wzdrygnął się, być może z. przesada, być może zupełnie szczerze. - Mam przeczucie, że nie powinniśmy pozostawać tu zbyt długo. Każdy zwiad musi działać szybko.
       Dan spojrzał w górę strumyka.
       - W takim razie ja pójdę tam - stwierdził stanowczo. Ali był mu równy rangą, więc nikt nikomu nie mógł wydawać rozkazów. Ruszył ścieżką między koleinami, nie oglądając się za siebie.
       Był tak skoncentrowany na tym, by pokazać wszystkim, jak doskonale sobie radzi, że popełnił niewybaczalny dla Branżowca błąd: zapomniał włączyć interkom w haubic. Szedł więc na oślep w nieznane i nie miał żadnego kontaktu z pozostałymi.
       W te] chwili nie zdawał sobie oczywiście z tego sprawy. Ślady prowadziły stopniowo w górę zwężającej się doliny, w stronę skalistego zbocza. Słońce oświetlało drogę, a jego promienie odbijały się od klifów, tworząc zatoczki purpurowych cieni.
       Koleiny pozostawione przez pełzacz biegły na tyle prosto, na ile pozwalało na to ukształtowanie terenu. Dwa owady o koronkowych skrzydłach, takie, jakie widzieli w poprzedniej dolinie, musnęły powierzchnię strumienia, po czym odleciały w górę, w stronę zimniejszych warstw powietrza.
       Roślinność była teraz rzadsza. Już od jakiegoś czasu Dan nie minął żadnego pola. Dolina zmieniła się w łagodny stok, a ściany skał tworzyły liczne zakręty i zagłębienia. Dan posuwał się naprzód ostrożnie, nie zamierzając stanąć twarzą w twarz z użytkownikiem miotacza.
       W głębi duszy był przekonany, że doktor Rich miał z tym wszystkim coś wspólnego. Ale skąd wziął się tutaj ten pełzacz? Może doktor był już kiedyś na Otchłani? Czy włamał się także do jakiegoś tajnego magazynu Inspekcji? Jednakże Ali był przekonany, że pojazd nie spełniał wymogów Federacji.
       Ślad urwał się tak nagle, że Dan stanął jak wryty, nie wierząc własnym oczom. Koleiny wiodły prosto w masywną skałę i ginęły tuż pod nią, jakby maszyna zwyczajnie przez nią przeniknęła!
       Zawsze istnieje jakieś wyjaśnienie zjawisk niemożliwych - przypomniał sobie starą prawdę Dan. I na pewno nie chodzi tu o sztuczki z filmów propagandowych.. . Jeżeli ślady prowadziły w głąb skały, to było to złudzenie, lub też istniało jakieś wejście. To on miał w tej chwili zdecydować, która z tych możliwości wchodziła w grę.
       Gdy ostrożnie zbliżał się do nieoczekiwanej przeszkody, pod jego stopami skrzypiał żużel i piasek. Nagle zdał sobie sprawę z obecności czegoś nieokreślonego, jakiejś wibracji, pulsowania. W tym wąskim zakątku utworzonym przez skały było bardzo cicho - nie wiał wiatr, nie zaszeleścił żaden liść. A jednak w powietrzu zawisł niepokój, jakieś ledwo wyczuwalne poruszenie.
       Odruchowo przyłożył dłonie do skały i natychmiast poczuł, jak wszechogarniające drganie przenika go na wskroś. Stał się odbiornikiem pulsowania emitowanego przez substancję Otchłani, przez jej wnętrze. Przesunął palcami po nierównej powierzchni kamienia i przestudiował każdy jej centymetr - nie znalazł żadnego wyłomu, żadnego śladu wejścia, żadnego powodu, dla którego ze środka mógł się wydobywać ten drażniący jego nerwy, regularny rytm. Gwałtownie oderwał ręce. Przyszła mu nagle do głowy irracjonalna myśl, że może tutaj już tak pozostać, na zawsze zespolony ze skałą. Teraz był pewien, że Otchłań nie była tym, czym wydawała się na początku: zapewne nie tak wyglądał opuszczony przez istoty żywe, wymarły świat.
       Po raz pierwszy przypomniał sobie, że powinien był cały czas utrzymywać kontakt z pozostałymi i pośpiesznie włączył interkom. Natychmiast zabrzmiał mu w uszach głos Tau:
       - Ali, Thorson, odezwijcie się!
       W głosie medyka słychać było zniecierpliwienie, toteż Dan natychmiast odszedł od skały i wrócił na ścieżkę prowadzącą w dół doliny.
       - Tu Thorson. Jestem na krańcu doliny. Chcę zameldować
       Tau przerwał mu:
       - Wracajcie do kapsuły! Ali, Thorson, wracajcie natychmiast do kapsuły!
       - Thorson wraca! Dan ruszył najszybciej, jak mógł, ale ciągle potykał się i ślizgał na żużlu i kamykach. Głos Tau cały czas brzmiał w interkomie - wzywał Aliego, lecz ten nie odpowiadał.
       Dysząc ciężko, Dan dotarł do miejsca, gdzie zostawili medyka. Tau przywołał go do szperacza.
       - Gdzie jest Ali?
       - Gdzie Kamil? - zapytali niemal równocześnie, wpatrując się w siebie z przerażeniem. Dan odezwał się pierwszy.
       - Powiedział, że idzie w dół strumienia, śladem tych kolein, które znaleźliśmy. Ja poszedłem w górę.
       - W takim razie to musi być on - Tau zmarszczył brwi. Odwrócił się i zaczął przyglądać dolinie. Obecność wody spowodowała tu bujny rozwój zarośli, które tworzyły rodzaj muru, z rzadka tylko poprzecinanego wdzierającym się weń strumieniem.
       - Ale co się stało? - chciał wiedzieć Dan.
       - Usłyszałem wezwanie w interkomie, ale dźwięk został natychmiast urwany.
       - To na pewno nie ja, nie byłem podłączony - powiedział Dan, zanim zdążył pomyśleć, co mówi. Dopiero po chwili dotarły do niego jego własne słowa.
       Nikt nie wychodzi na zwiad bez włączenia łączności. Była to zasada, którą każdy w Syndykacie, nawet najzwyklejszy junior, znał. A on pozwolił sobie o niej zapomnieć podczas pierwszej pracy w terenie! Czuł, jak zalewa go fala ciepła. Nie próbował jednak niczego wyjaśnić, czy usprawiedliwić. Wina była oczywista i będzie musiał ponieść konsekwencje swego błędu.
       - Ali ma kłopoty - to był jedyny komentarz Tau, który siadał właśnie za sterami kapsuły. Milczący i zawstydzony Dan usadowił się za nim.
       Wznieśli się w górę nierówno, skokami, zupełnie inaczej niż z Alim. Tau skierował dziób szperacza w dół i zwolnił maksymalnie, zachowując jedynie prędkość konieczną do utrzymania się w powietrzu. Obserwowali teren w dole. Nie widzieli jednak nic, oprócz wypalonych miotaczem pasów ziemi oraz niezmąconej niczym zieleni, wśród której pojawiały się tu i ówdzie skały i połacie żużlu.
       Zobaczyli również ślady pełzacza i teraz Dan zrelacjonował to, co udało im się z Alim ustalić. Twarz Tau była kamienna.
       - Jeśli nie znajdziemy Aliego, musimy wrócić do Królowej.
       Była to jedyna rozsądna decyzja, jaką mogli w tej chwili podjąć. Dan jednak obawiał się momentu, w którym będzie musiał przyznać się do swego zaniedbania. Być może ten błąd nie był jedynym, który popełnił. Może bardziej istotny był fakt, że rozdzielili się z Alim, że nie pozostali razem.
       - Dzieje się tu coś paskudnego - mówił Tau. - Ten, kto użył tych miotaczy, na pewno nie działał w zgodzie z prawem.
       Dan wiedział doskonale, że prawo Federacji dotyczące zasad walki było surowe. Obrona przed atakiem obcych jest dozwolona, ale w żadnym przypadku, oprócz ratowania własnego życia, nie wolno użyć miotacza lub innej broni przeciwko istotom pozaziemskim. Nawet promienie usypiające traktowane były jako broń, choć w praktyce stanowiły wyposażenie większości frachtowców wyruszających na nieznane obszary zaludnione przez prymitywne plemiona.
       Załoga Królowej wylądowała na Otchłani nieuzbrojona i dopóki nie zaistniało bezpośrednie zagrożenie życia Branżowców, nie wolno im było użyć broni. W tej dolinie jednak użyto miotacza, dając upust czyjejś bezsensownej nienawiści do mieszkańców planety.
       - One nie mogły nikogo napaść, prawda? Te kuliste stworzenia?
       Ciemna twarz Tau miała zacięty wyraz, kiedy zaprzeczył:
       - Nie mieli żadnej broni. Powiedziałbym nawet, na podstawie tego, co widziałem, że zaatakowano je bez ostrzeżenia. Może ktoś zmiótł je z powierzchni ziemi jedynie dla przyjemności zabijania
       Te słowa przywołały koszmarny obraz z pola bitwy i Tau, który przywykł do życia zgodnego z prawem moralnym, zatrzymał się nagle, wstrząśnięty.
       Pod nimi dolina zaczynała się rozszerzać i w formie wachlarza przechodziła w równinę. Nigdzie nie było widać śladów Aliego. Zniknął, jak gdyby zapadł się pod ziemię. A może wsiąkł w skałę? Dan przypomniał sobie koniec koleiny wyrytej przez pełzacz i przycisnął twarz do osłony kapsuły, przeszukując wzrokiem okoliczne wzgórza. Do żadnego z nich jednak nie wiodły ślady pojazdu.
       Szperacz tracił wysokość. Tau schodził do lądowania.
       - Musimy zameldować się w bazie - rzekł, gdy dotknęli ziemi. Nie opuszczając swego miejsca, sięgnął po mikrofon łączności dalekiego zasięgu.

ROZDZIAŁ 7. - KATASTROFA
       
       Palce Tau uderzały w przyciski nadajnika. Nagle ten dźwięk został zagłuszony przez tajemniczy i groźnie brzmiący warkot. Tutaj, na skraju wypalonej ziemi, nie było słychać żadnego szumu wiatru czy szelestu liści, niczego, co mogłoby zakłócić odwieczną ciszę kotliny. Niespodziewane wycie nad ich głowami postawiło więc Tau i Dana na nogi. Tau, bardziej doświadczony, rozpoznał je pierwszy.
       - Statek!
       Dan jeszcze nie znał się na tym, ale przeraźliwy huk rozdzierający niebo nad nimi mówił mu, że jeżeli to rzeczywiście statek, to coś było z nim nie w porządku. Chwycił Tau za ramię.
       - Co się dzieje?
       Twarz medyka była coraz bledsza. Przygryzł usta. Oczy utkwione w niebo wyrażały przestrach. Kiedy wreszcie odpowiedział, musiał krzyczeć, aby Dan mógł go usłyszeć mimo hałasu:
       - Nadlatuje zbyt szybko! Nie wszedł na orbitę hamowania!
       Teraz dopiero mogli ujrzeć to, co wcześniej słyszeli - ciemny kształt na tle porannego nieba, kształt przecinający niebo zbyt szybko, zmierzający w stronę ostrych szczytów gór na północy Otchłani, w stronę swego ostatniego lądowiska.
       Wszystko ucichło. Tau pokręcił wolno głową.
       - Na pewno się rozbił. Niemożliwe, żeby udało mu się wyjść z tej orbity na czas.
       - Co to mogło być? - zastanawiał się Dan. Cień pojazdu przemknął nad ich głowami tak szybko, że nie zdążył rozpoznać sylwetki.
       Za mały, jak na liniowiec. Na szczęście. Mam przynajmniej taką nadzieję
       Również Dan doskonale zdawał sobie sprawę z tego, że katastrofa statku pasażerskiego byłaby straszliwą masakrą.
       - Może frachtowiec - Tau usiadł i znowu zajął się uderzaniem w przyciski nadajnika. - Musiał stracić kontrolę, kiedy wszedł w atmosferę.
       Zaczął przesyłać na Królową wszystkie dane.
       Nie czekali długo na odpowiedź. Otrzymali polecenie pozostania na miejscu, dopóki nie nadleci następna grupa zwiadowcza z podręczną torbą medyczną Tau. Ten drugi szperacz skieruje się potem w góry, na północ, na miejsce katastrofy, żeby pomóc tym, którzy być może przeżyli. Pozostali zajmą się poszukiwaniem Kamila.
       Po paru minutach pojawiła się kapsuła z Królowej. Kosti i Mura wyskoczyli, zanim jeszcze płozy dotknęły piasku, a ich miejsce zajął Tau. Wkrótce ruszyli w stronę ostrych, górskich szczytów, gdzie zniknął tajemniczy statek.
       - Widzieliście go? - zapytał Dan dwóch pozostałych z nim zwiadowców. Mura zaprzeczył.
       - Czy widzieliśmy? Nie! Ale za to słyszeliśmy. Stracili kontrolę nad pojazdem!
       Twarz Kostiego przybrała zatroskany wyraz.
       - Rozbili się przy ogromnej szybkości. Straszna katastrofa. Pewnie nikt nie przeżył. Kiedyś widziałem taką kraksę na Junonie - wszyscy zginęli. Na pewno nie mieli kontroli nad statkiem, nim jeszcze skierowali go w dół. Nawet nie próbowali manewrować tą maszyną, jakby byli skazani na taki koniec
       Mura westchnął głęboko.
       - Może zaraza na statku?
       Dan zadygotał. Statki dotknięte plagą to przerażające widma ciągle krążące po kosmicznych szlakach. Te błąkające się wraki były grobowcami astronautów, którzy w jakimś nieznanym świecie zarazili się nową, śmiertelną chorobą i być może bez niczyjego nacisku postanowili umrzeć samotnie w przestworzach, nie chcąc przenosić infekcji na zaludnioną planetę. Strażnicy Systemu Słonecznego mieli w związku z tym pracę nie do pozazdroszczenia: nadawali tym wędrującym cmentarzom określony kierunek i wysyłali je w stronę innych systemów słonecznych, gdzie promienie miały właściwości oczyszczające. Czasami musieli decydować się na inne, jeszcze okrutniejsze rozwiązanie. Tutaj jednak, poza granicami wszelkich cywilizacji, wrak mógłby dryfować całymi latami i tylko za sprawą przypadku wszedłby w pole przyciągania jakiejś planety i rozbijając się, przyniósłby jej zagładę.
       Ludzie z Królowej doskonale o tym wszystkim wiedzieli i żaden z nich nie zdecydował się pochopnie na przeszukanie wraku, o ile w ogóle uda im się go zlokalizować. Kraksa mogła nastąpić w odległości wielu mil, może nawet poza zasięgiem lotu szperacza. Tau zajął się tą sprawą, a był to ostatni człowiek, który zlekceważyłby niebezpieczeństwo.
       - Ali zniknął? - Kosti przypomniał kolegom o najpilniejszej teraz sprawie.
       Dan, nie ukrywając swego karygodnego błędu, opowiedział o wszystkim, co zdarzyło się w dolinie. Odczuł ulgę zauważając, że Kosti i Mura pominęli milczeniem jego udział w wydarzeniach i skupili się na Kamilu. Mura zaproponował plan działania:
       - Kosti weźmie kapsułę i będzie krążył nad doliną, a ty i ja przeszukamy teren. Może znajdziemy jakiś ślad, którego nie można zobaczyć z góry.
       Rozpoczęli pracę. Szperacz poruszał się z niewielką prędkością i nigdy nie odlatywał zbyt daleko. Dan i Mura natomiast szli w kierunku pola bitwy. Od czasu do czasu musieli w gęstszych zaroślach używać maczety. Znaleźli miejsce, w którym ślad pełzacza przechodził ze skały na miękki grunt.
       Tutaj Mura odwrócił się i spojrzał na równinę. Nie widzieli stąd jaskrawo pomalowanych ruin, ale obaj byli przekonani, że pojazd nadjechał ze spalonej ziemi i skierował się w góry, gdzie zniknął w ścianie klifu!
       - Ludzie Richa? - wyraził swe przypuszczenie Dan.
       - Może tak, a może nie - padła enigmatyczna odpowiedź. - Czy Ali rzeczywiście stwierdził, że ta maszyna nie była znormalizowana?
       - Nie myślisz chyba, że przetrwali tu Przodkowie! - Dan wykrztusił z siebie ukryte obawy. Mura roześmiał się.
       - Mówią, że w Kosmosie wszystko jest możliwe, prawda? Ale nie, nie sądzę, żeby ci pradawni władcy kosmicznych dróg pozostawili tu swoich wnuków. Mogli jednak zostawić coś, co wpadło w niepowołane ręce. Gdybym tak więcej wiedział o tych ruinach!
       Może teoria Ripa sprzed paru dni okaże się słuszna? Może rzeczywiście na tej planecie znajdują się urządzenia należące niegdyś do Przodków i wystarczy je tylko odnaleźć? Czy może ktoś już je odnalazł? Ale jeśli tak, to warto pamiętać o tym, przed czym ostrzegał Ali - że dawne instalacje Przodków stanowią zagrożenie dla wszystkich, póki są w posiadaniu nieodpowiedzialnych Ziemian.
       Wspomagani przez szperacz powoli przeczesywali wylot doliny. Dan napoczął swoje zapasy i żuł kostkę gąbczastego pokarmu, który podobno zaopatrywał jego młode i wychudzone ciało we wszystkie potrzebne składniki. Było to jednak pożywienie zupełnie pozbawione smaku i w niczym nie przypominało potraw podawanych na Ziemi, czy przygotowywanych na statku przez Murę.
       Uderzył maczetą w kępę ciernistych krzewów i, potykając się o długie konary, przedarł przez zarośla. Zobaczył wówczas znajome, miniaturowe pola, otoczone kolczastymi krzewami. Pod stopami miał grubą warstwę gnijących liści, przez którą nie mogło się przedostać nawet pojedyncze źdźbło trawy.
       Zatrzymał się nagle. Na burej, błotnistej powierzchni zauważył jakąś nierówność i poczuł fetor unoszący się z miejsca, z którego niedawno usunięto zielonkawoszary muł.
       Przyklęknął i na czworakach okrążył ten skrawek. Nie znał się na śladach, ale wydało mu się, że musiała tu mieć miejsce bójka. Muł nie zdążył jeszcze wyschnąć, a więc wszystko działo się bardzo niedawno. Przyjrzał się zaroślom otaczającym ten niewielki plac. Było to doskonałe miejsce na zasadzkę. Jeżeli przechodził tędy Kamil O, tam
       Starając się nie zniszczyć śladów, Dan przeszedł na drugą stronę polany. Nie mylił się! Na gałęziach niektórych krzaków widać było ślady maczety. A więc ten, kto tędy szedł wyposażony był w przepisowy sprzęt terenowy I ktoś czekał tutaj na niego
       A może to wcale nie ktoś, lecz coś? Może to te kuliste stworzenia? Lub właściciele nietypowego pełzacza i mordercy z tamtej doliny?
       Co do jednego Dan miał absolutną pewność: znalazł miejsce, w którym Ali został zaskoczony. I nie tylko zaskoczony, ale również pokonany przez nieznaną siłę i uprowadzony. Jeszcze raz przyjrzał się bacznie krzewom. Ale nie znalazł żadnych więcej śladów. Wyglądało na to, że łowca, mając już ofiarę w ręku, po prostu ulotnił się.
       Dan drgnął słysząc trzaski w zaroślach. Odwrócił się w stronę, skąd dochodziły i wycelował w to miejsce swój rozpylacz promieni usypiających. Pośród liści ukazała się brązowa, znajoma twarz Mury. Dan przywołał go ręką na polanę. Nie musiał wskazywać miejsca walki - steward już je zauważył.
       - Tutaj go złapali - stwierdził Dan.
       - Ale kto lub co to jest? - zastanawiał się głośno Mura. Chwilę później dodał jeszcze jedno pytanie, na które nie znali odpowiedzi:
       - I jak się stąd wydostali?
       - Ślady pełzacza prowadziły prosto w ścianę klifu - przypomniał Dan.
       Steward zbadał obrzeże polanki.
       - Na pewno nie ma tu żadnych drzwi zapadowych - stwierdził zaniepokojony, jakby rzeczywiście sądził, że znajdzie coś tak prymitywnego. - Pozostaje tylko powietrze - uniósł rękę w górę akurat wtedy, gdy rozległ się warkot szperacza z Kostim na pokładzie.
       - Ale przecież coś usłyszelibyśmy, zobaczyli - oponował Dan, cały czas zastanawiając się, czy rzeczywiście byliby w stanie coś usłyszeć On był na drugim końcu doliny, gdy do Tau dotarło to wołanie o pomoc. A od miejsca w którym teraz stali do punktu, w którym czekał medyk, było przynajmniej trzy kilometry nierównego terenu.
       - Coś mniejszego od naszych kapsuł - Mura ciągle rozważał możliwości.
       - Wtedy mogli uciec stąd niezauważeni. Jednego jesteśmy pewni - to oni zabrali Kamila i trzeba się dowiedzieć, kim są ci oni. I gdzie są
       Przedarli się przez zarośla na otwartą przestrzeń, skąd dali znak Kostiemu, żeby wylądował.
       - Znaleźliście go? - zawołał jeszcze z maszyny pilot.
       - Znaleźliśmy miejsce, z którego ktoś go porwał. - Mura podszedł do klawiatury nadajnika.
       Dan spojrzał jeszcze raz na złowieszczą dolinę. Nagle jego uwagę przyciągnęło coś, co działo się na wyższych poziomach otaczających ich klifów. Nie zauważył przedtem, że słońce znikło, gdy oni przeszukiwali zarośla. Teraz zbierały się chmury. Ale nie tylko chmury.
       Zniknęły nagie, gdzieniegdzie pokryte śniegiem szczyty gór, które tak ostro i wyraziście wbijały się w bezbarwne niebo nad Otchłanią, gdy obserwowali sunący ze śmiertelną szybkością statek. Tam gdzie przedtem widać było skały, teraz kłębiła się mgła. Była tak gęsta, że wymazała połowę horyzontu, zupełnie jakby malarz zamalował pędzlem połowę nieudanego pejzażu. Opadała na nich jakaś zasłona i w ciągu kilku sekund odcięła ich od reszty świata. Zagubić się w czymś takim! - pomyślał lekko zaniepokojony Dan.
       - Spójrzcie! - podbiegł do szperacza i szarpnął ramię Mury wskazując na szybko znikające wzgórza. -Spójrzcie na to!
       Kosti wyrzucił z siebie jakieś przekleństwo w bełkotliwym języku mieszkańców Wenus. Mura słuchał Dana i patrzył. Na północy znikała właśnie kolejna, ogromna część krajobrazu. Zauważyli jeszcze coś: ze szczytów klifów unosiły się kłęby szarożółtych oparów, które przywierały do skał i zakrywały ich kontury. Nie mieli pojęcia, czy to wszystko było tą samą substancją, ale niewątpliwie nie wyglądało to obiecująco. Stopniowo zbliżali się do siebie, trochę z powodu nieuświadomionego strachu, a trochę dlatego że zaczai ich przenikać chłód.
       Z odrętwienia wyrwał zwiadowców trzask nadajnika, przez który wzywano ich na statek. Tam również zauważono niepokojące zmiany w górach i obu szperaczom wydano polecenie natychmiastowego powrotu.
       W atmosferze nadal wszystko ulegało zmianie - mgły jakby wzmogły prędkość rozprzestrzeniania się.
       Kłęby pary nad skałami łączyły się z sobą i tworzyły jednolitą zasłonę, która opadała i dokładnie wypełniała wszystkie zakątki.
       Kosti obserwował to z trwogą w oczach.
       - Musimy odlecieć jak najdalej od kotlin. Ta substancja porusza się zbyt szybko. Możemy spróbować dotrzeć do bazy na promieniu wodzącym, ale to dla mnie ostateczność
       Zanim zdążyli oderwać się od podłoża, mgła dotknęła już dna doliny i kłębiła się nad nierówną powierzchnią wypalonego lądu. Góry zniknęły, a podnóża wzgórz szybko wchłaniała tajemnicza materia. Cały ten proces wymazywania stałego lądu i zastępowania go brudną, kotłującą się substancją był niesamowity i przerażający jednocześnie. Wpatrywali się w wirujące opary, które w zetknięciu z obcą strukturą - ziemią - zastygały w bezruchu.
       Kosti osiągnął maksymalną prędkość, ale nie zdążyli nawet przelecieć dwóch kilometrów, gdy zmuszony był wyhamować. Mgła wylewała się nie tylko z kotlin, ale również z terenów pod nimi. Kłęby oparów tworzyły coraz gęstszą ścianę.
       Nie groziło im niebezpieczeństwo zagubienia się. Piskliwy dźwięk w słuchawkach nieomylnie prowadził ich w kierunku bazy. Ten fakt jednak nie wystarczał, by poczuli się lepiej lecąc po omacku przez gęstą jak mleko mgłę.
       Otaczająca ich zewsząd substancja tworzyła zawiesiste pęcherzyki na osłonie kapsuły. Jedynie dzięki monotonnemu szumowi radaru nie stracili kontaktu z rzeczywistością.
       - Mam nadzieję, że chłopcom udało się dotrzeć, zanim przyszło to najgorsze. - Kosti przerwał pełną napięcia ciszę.
       - Jeśli nie, to będą musieli lądować i poczekać, aż to paskudztwo opadnie - rzekł Mura.
       Kosti zwolnił jeszcze raz, gdy szum radaru wzmógł się.
       - Nie mogę przecież zderzyć się z naszą poczciwą staruszką
       We mgle zanikało zupełnie wyczucie kierunku czy odległości. Może w tej chwili są trzysta metrów nad ziemią, a może tylko dwa metry. Kosti pochylił się nad przyrządami. Jego zazwyczaj dobroduszna twarz wydłużyła się i wyostrzyła od napięcia. Oczy przesuwał z zegarów na mgłę, i znowu na zegary.
       Wreszcie ujrzeli statek - jego mroczna sylwetka wynurzała się zza mglistej zasłony. Kosti z mistrzowską precyzją skierował kapsułę w dół i usłyszeli zgrzyt żużlu pod płozami. Pilot nie spieszył się z wychodzeniem. Otarł wierzchem dłoni spoconą twarz. Mura przesunął się do przodu i poklepał wielkiego człowieka po plecach.
       - Dobra robota!
       Kosti uśmiechnął się szeroko:
       - Nie mogło być inaczej!
       Wydostali się ze szperacza i zupełnie nieświadomie, chwycili za ręce. Szli w stronę niewyraźnej sylwetki Królowej. Dotyk dłoni stanowił nie tylko wzajemną asekurację, ale dawał poczucie bezpieczeństwa, którego tak bardzo potrzebował Dan, a być może również jego towarzysze. Groźna mgła otaczała ich coraz ciaśniej. W zetknięciu z haubami krzepła i zamieniała się w tłustą maź, której krople powoli zsuwały im się po twarzach i szyjach.
       Wystarczyło dziesięć kroków, by znaleźli się u stóp znajomej rampy i wkrótce byli już przy oświetlonym włazie. Stał tam Jasper Weeks, którego blada twarz pełna była niepokoju.
       - A, to wy - usłyszeli niezbyt ciepłe powitanie. Kosti zaśmiał się.
       - A kogo oczekiwałeś, mały człowieku? Robota ziejącego ogniem? Pewnie, że to my i cieszymy się, że wreszcie dotarliśmy.
       - Coś nie w porządku? - przerwał Mura. Weeks podszedł znów do zewnętrznej pokrywy włazu.
       - Drugi szperacz. Nie słyszeliśmy ich od godziny. Kapitan rozkazał im wracać, jak tylko zobaczył nadchodzącą mgłę. Taśmy Inspekcji wykazują, że taka mgła może czasem trwać parę dni - ale o tej porze roku się nie zdarza.
       Kosti gwizdnął ze zdziwienia. Mura oparł się o ścianę odpinając haubę.
       - Parę dni - powtórzył cicho Dan. Zagubić się w tej zawiesinie na parę dni to byłaby klęska. Trzeba by wtedy po prostu wylądować i zacząć się modlić o wybawienie. Z drugiej jednak strony, awaryjne lądowanie w górach w tych warunkach to samobójstwo! Teraz rozumiał, dlaczego Weeks miotał się przy włazie. Ich własna podróż nad równiną wydawała się w tym kontekście czymś równie prostym, jak przechadzka po parku na Ziemi.
       Weszli na górę, żeby zdać raport Kapitanowi. Dowódca właściwie wcale ich nie słuchał, koncentrując się niemal wyłącznie na interkomie, przy którym siedział Tang Ya. Oficer łączności wpatrzony był w główny ekranowizor, jego lewa ręka zawisła wyczekująco nad klawiaturą nadajnika, a prawa nad przyciskiem radaru. Gdzieś tam, w tej tajemniczej substancji okrywającej Otchłań, błąkał się nie tylko Ali, lecz również Rip, Tau i Steen Wilcox - całkiem spora część załogi.
       - Znowu jest! - czoło Tanga pokryły zmarszczki. Gwałtownie odsunął od uszu słuchawki i wówczas wszyscy usłyszeli hałas, który tak nim wstrząsnął. Dźwięk ten był nawet podobny do brzęczenia promienia wiodącego, ale osiągał znacznie wyższą częstotliwość i powodował potworny ból uszu.
       Trwało to kilka minut, nim Dan zaczął sobie stopniowo zdawać sprawę z obecności jeszcze jednego elementu w tym warkocie - znajomego rytmu. Czuł go wtedy, gdy przyłożył ręce do ściany klifu w tamtej okropnej dolinie. Zakłócenia na falach miały pewnie coś wspólnego z wibracją w skale.
       Dźwięk urwał się tak nagle, jak się pojawił. Tang założył słuchawki i znowu wyczekiwał sygnału z nadajnika Aliego.
       - Co to jest? - zapytał Mura. Kapitan Jellico wzruszył ramionami.
       - Trudno się czegoś domyśleć. Może to jakiś sygnał? Powtarza się regularnie w ciągu całego dnia.
       - A więc musimy zgodzić się z tym - powiedział Van Ryck, który właśnie pojawił się w drzwiach - że nie jesteśmy sami na Otchłani. W istocie dzieje się tutaj znacznie więcej niż można było przypuszczać
       Dan ośmielił się wyrazić swoje własne podejrzenie:
       - Ci archeolodzy - zaczął, lecz Kapitan obrzucił go tak niechętnym spojrzeniem, że natychmiast zamilkł.
       - Nie mamy pojęcia, co jest przyczyną tego wszystkiego - powiedział Jellico. - Idźcie coś zjeść i odpocznijcie.
       Dan, boleśnie odczuwając tę nieoczekiwaną odprawę, ruszył za Murą i Kostim do mesy. Gdy mijali kajutę Kapitana, usłyszeli dzikie wrzaski Hoobata. Ten stwór wydawał się być w równie kiepskim nastroju, co Dan. I nawet ciepła strawa, w niczym nie przypominająca gumowatych substytutów, które musiał spożyć wcześniej w terenie, nie zdołała wyprowadzić go z przygnębienia.
       Posiłek wpłynął natomiast doskonale na samopoczucie Kostiego.
       - Ten Rip - oświadczył głośno -jest rozsądny. A Wilcox, on też wie, co robi. Znaleźli gdzieś bezpieczne miejsce i poczekają w zaciszu, aż zniknie to paskudztwo. Nikt przecież nie będzie się w tym poruszał
       Czy rzeczywiście Kosti miał rację? - zastanawiał się Dan. Przypuśćmy, że na planecie jest ktoś, kto zna wszystkie pułapki tutejszego klimatu, kto na tyle dobrze jest obeznany z mgłą, że jest w stanie się w niej i mimo niej przemieszczać A może nawet użyje jej jako osłony? Ten sygnał, który słyszeli w swoich odbiornikach mógł być wskazówką dla jakiejś grupy przedzierającej się przez tę zawiesinę, dla oddziału zmierzającego w kierunku nieświadomej niebezpieczeństwa Królowej

ROZDZIAŁ 8. - UWIĘZIENI WE MGLE
       
       Ci spośród załogi statku, którzy nie mieli żadnych pilnych obowiązków do wypełnienia, zebrali się przy włazie, z którego widać było jedynie szarą substancję okrywającą Otchłań. Właściwie najchętniej udaliby się do sterowni i posłuchali razem z Tangiem dźwięków z interkomu, ale powstrzymywała ich obecność Kapitana. Lepiej już było przykucnąć na szczycie rampy, wpatrywać się w mgłę i nasłuchiwać. Może wreszcie usłyszą warkot silnika szperacza, który dotąd nie nadleciał.
       - Oni wiedzą, co robią - stwierdził po raz chyba dwudziesty Kosti. - Nie będą ryzykować utraty życia przedzierając się przez to okropieństwo. Ali to zupełnie coś innego. Porwali go, zanim to wszystko się zaczęło.
       - Czy sądzisz, że to kłusownicy? - odważył się zadać pytanie Weeks.
       Jego ogromny kumpel zastanowił się głęboko.
       - Kłusownicy? Być może. Ale na co oni mają tu kłusować, powiedz mi? Nie przywieźliśmy ze sobą sveekowych futer ani arlunowych kryształów - przynajmniej ja nie widziałem, żeby to gdzieś tu leżało. A co z tymi martwymi stworzeniami, które widzieliście w dolinie, Thorson? - zwrócił się do Dana. - Czy wyglądali na takich, którym warto było coś ukraść?
       - Nie byli uzbrojeni, ani nawet ubrani, tak nam się przynajmniej wydawało - odrzekł Dan trochę roztargniony. - A na ich polach rosną jakieś ostro pachnące rośliny, których nigdy dotąd nie widziałem.
       - Narkotyki? Może to są narkotyki? - zastanawiał się Weeks.
       - Jakiś nowy rodzaj. Tau nie rozpoznał liści. Dan podniósł głowę patrząc w gęste opary przed nimi. Tak, teraz był pewien: to ten sam dźwięk!
       - Słuchaj! - szarpnął ramię Kostiego i wyciągnął go na rampę.  Czy teraz coś słyszysz?
       W tej mgle, przez którą światło sygnalizacyjne Królowej nie mogło się przedrzeć i która z nastaniem nocy stała się jeszcze bardziej nieprzejrzysta, rozległ się jakiś dźwięk. Regularny rytm pracującego silnika został spotęgowany w podstępnej zawiesinie i wydawało się, że cała eskadra samolotów ruszyła na nich ze wszystkich stron wszechświata.
       Dan odwrócił się i opuścił dźwignię kontrolującą światła na rampie. Nawet przez tak gęstą mgłę mógł się przedrzeć jakiś słaby promień, który wskaże drogę zabłąkanemu szperaczowi. Weeks zniknął. Dan słyszał łoskot jego magnetycznych butów na trapie: śpieszył do sterowni z meldunkiem. Ale zanim Jasper dotarł do sterowni, następny sygnał rozświetlił mgłę. Był to reflektor dziobowy o pełnej mocy, którego promień nie mógł zostać stłumiony.
       W tym samym momencie ciemny przedmiot przemknął obok tak blisko, że omal nie rozbił się o rampę. Silnik huczał głośno, potem przycichł, i znów zawarczał nad ich głowami. Samolot podchodził do lądowania.
       Zgrzyt, który usłyszeli, sugerował brak wyczucia odległości u pilota. Do rampy zaczęły zbliżać się trzy postacie, które pozostawały nierozpoznawalne, dopóki nie znalazły się przy włazie.
       - O, Bogowie Przestworzy! - do uszu oczekujących dotarł głos Ripa, który zatrzymał się i poklepał burtę statku. - Dobrze znów widzieć naszą starą damę! O, Wszechświecie, jak dobrze!
       - Jak wam się udało przedostać przez to paskudztwo? - zainteresował się Dan.
       - Musieliśmy - udzielił mu prostej odpowiedzi asystent astronawigatora. - Tam, w górach, nie było nigdzie miejsca, żeby wylądować. Klify wznoszą się zupełnie pionowo nad ziemią. Tak nam się przynajmniej wydaje. Weszliśmy na falę prowadzącą, ale przez moment Słuchajcie, co powoduje te zakłócenia? Dwa razy uciekł nam przez to promień, nie mogliśmy tego szumu wyciszyć
       Steen Wilcox i Tau szli powoli za Ripem. Medyk, wyczerpany i obciążony awaryjnym zestawem, powłóczył nogami. Wilcox mruknął coś niewyraźnie na powitanie i przecisnął się przez witającą ich grupkę do sterowni. Rip zatrzymał się na moment i zapytał:
       - Co z Alim?
       Dan opowiedział wszystko, czego dowiedzieli się przeszukując dolinę.
       - Ale jak to możliwe? - padło następne, pełne zdziwienia, pytanie.
       - Nie mamy pojęcia. Chyba że unieśli się od razu w górę. Ale nie było tam dość miejsca dla szperacza. I pomyśl tylko o tych śladach pełzacza, które wiodą prosto w ścianę klifu. Rip, jest coś niesamowitego w tej Otchłani
       - Jaka jest odległość między ruinami a doliną? - głos asystenta astronawigatora nie był już tak serdeczny, ale spokojny i nieco szorstki.
       - Byliśmy bliżej ruin niż Królowej. Ale w drodze powrotnej zaskoczyła nas mgła i nie dostrzegliśmy ich, o ile w ogóle nad nimi przelatywaliśmy.
       - I nie słyszeliście już Aliego po tym jednym przerwanym sygnale?
       - Tang próbował. A w terenie byliśmy cały czas na nasłuchu.
       - Mogli to z niego od razu zerwać - stwierdził Rip. - To byłby rozsądny ruch z ich strony. Inaczej wiedzielibyśmy, jak do nich dotrzeć.
       - A czy moglibyśmy uzyskać współrzędne interkomu, nawet jeśli nikt go teraz nie używa? - Dan widział w tym rozwiązaniu jakąś niewielką szansę. - Oczywiście, o ile nadal ma zasilanie
       - Nie wiem. Ale zasięg jest ograniczony. Możemy zapytać Tanga. - Rip był już na trapie, gdy to mówił i wspinał się do kajuty, w której dyżurował oficer łączności.
       Dan spojrzał na zegarek i sprawnie obliczał czas na Otchłani, mnożąc i podnosząc do kwadratu czas obowiązujący w ich bazie. Była noc. Przypuśćmy, że Tang zdoła określić współrzędne interkomu Aliego - i tak nie zdołają dotrzeć do niego w tych warunkach.
       Oficer łączności nie był sam. Zebrali się przy nim wszyscy ze starszyzny. Tang znów trzymał słuchawki z dala od uszu, żeby inni mogli usłyszeć ten nieprzyjemny dla ucha dźwięk, który dochodził do nich z okrytego mgłą świata.
       - To jest właśnie to! - mówił Wilcox, gdy weszli Rip i Dan - Zupełnie odcięło falę wiodącą. Nawet udało mi się ustalić współrzędne. Ale w tych warunkach atmosferycznych, w tej zawiesinie zasłaniającej wszystko, nie są one na pewno zbyt dokładne. Ten dźwięk pochodzi z gór
       - Czy to nie są zakłócenia atmosferyczne? - zwrócił się Kapitan do Tanga.
       - Zdecydowanie nie! Nie sądzę, żeby to był sygnał chociaż może to promień wiodący Ale brzmi to raczej jak jakieś wielkie urządzenie.
       - Jakie urządzenie mogłoby emitować tak niesamowite dźwięki? - zastanawiał się głośno Rip.
       Tang odłożył słuchawki na pulpit zatrzaskowy tuż przy łokciu.
       - Coś niewątpliwie dużych rozmiarów - może nawet wielkości komputera HG na Ziemi.
       Wszyscy zamilkli, wstrząśnięci. Instalacja o mocy porównywalnej z HG na spustoszonej planecie była rzeczą więcej niż niezwykłą. Potrzebowali czasu, żeby z tą możliwością się oswoić. Dan zauważył jednak, że nikt nie kwestionował teorii Tanga.
       - Ale co to tutaj robi? - w głosie Van Rycka słychać było autentyczne zdumienie. - Do czego to może tutaj służyć?
       - Dobrze byłoby wiedzieć - odparł Tang - kto to obsługuje. Pamiętajmy, że Kamil został porwany. Oni pewnie dużo wiedzą o nas, a my ciągle poruszamy się po omacku.
       - Kłusownicy - zasugerował Jellico niepewnie, jakby sam w to nie bardzo wierzył.
       - I są w posiadaniu czegoś tak ogromnego jak komputer HG? Możliwe - Van Ryck najwyraźniej nie był przekonany. - Tak czy inaczej, nie możemy iść na zwiad, póki mgła nie opadnie.
       Pomost został wciągnięty i na statku ponownie zapanował porządek. Dan zastanawiał się, jak wielu jego kolegów mogło spokojnie zasnąć. On sam nie sądził, że mu się to uda, ale przeżycia ostatnich dwudziestu czterech godzin wyczerpały go niezmiernie. Śnił o Alim, o tym, że szukał go w krętych dolinach i wśród wysokich wież komputera HG.
       Jego zegarek wskazywał dziewiątą, gdy rankiem następnego dnia podszedł do włazu. Równie dobrze mogła to być głęboka noc, jedynie szarość oparów była o trzy lub cztery stopnie jaśniejsza. Dla Dana mgła była jednak tak samo gęsta jak wtedy, gdy wrócili do bazy.
       Rip stał na środku rampy i wycierał dłoń wilgotną od skondensowanej, tłustej zawiesiny, która osiadła na linie. Właśnie wrócił z przechadzki na dole i widać było, że jest zmartwiony. Dan ostrożnie zbliżał się do niego - pomost był również pokryty dziwną mazią.
       - Chyba ani trochę się nie przejaśnia - odezwał się niepewnie.
       - Tang sądzi, że ma namiar odbiornika Aliego! - wyrzucił z siebie gwałtownie Shannon. Chwycił w dłonie linę prowadzącą z pomostu na dół i spojrzał na zachód gniewnie, jak gdyby chciał rozproszyć wzrokiem kłęby mgły zasłaniające mu horyzont.
       - Skąd, z północy?
       - Nie, z zachodu.
       A wiec stamtąd, gdzie były ruiny, gdzie Rich rozbił swój obóz! Mieli zatem rację - istnieje związek między nim a tajemnicą Otchłani.
       - Nad ranem zakłócenia nagle ustały - kontynuował Rip. - Warunki odbioru polepszyły się na jakieś dziesięć minut. Tang nie dałby za to głowy, ale sądzi, że złapał dźwięk pracującego interkomu.
       - Te ruiny są dość daleko - rzucił Dan. Był jednak zupełnie pewien, że jeżeli oficer łączności w ogóle o tym wspomniał, to musiał być w dziewięćdziesięciu procentach przekonany o swojej racji. Tang nie miał zwyczaju zgadywać.
       - Co możemy zrobić? - odezwał się znów asystent Szefa Ładowni.
       Rip okręcił linę wokół rąk.
       - Co możemy zrobić? - powtórzył bezradnie. - Nie możemy tak po prostu stąd wyjść i liczyć na to, że natkniemy się na ruiny. Gdyby mieli włączony nadajnik, to co innego
       - No właśnie, a co z nadajnikiem? Czy nie powinni utrzymywać z nami cały czas kontaktu? Czy nasz szperacz nie mógłby do nich trafić według ich promienia? - zapytał Dan.
       - Mógłby - gdyby był jakiś promień - odparł Rip. - Zniknęli z eteru, kiedy nadeszła mgła. Tang wzywał ich przez całą noc co dziesięć minut. Włączył nawet częstotliwość awaryjną, żeby mogli w każdej chwili odpowiedzieć. Tylko, że oni milczą!
       Bez promienia wiodącego żaden pojazd latający nie przebije się przez ten mrok, nie mówiąc już o bezpiecznym lądowaniu w ruinach. Ale stamtąd właśnie, i to wcale nie tak dawno, odezwał się interkom, być może z hauby Aliego.
       - Byłem tam na dole - Rip wskazał ziemię, na której wylądowali, a której nie mogli teraz dostrzec nawet z pomostu. - Gdybym nie przymocował liny, zgubiłbym się po paru krokach.
       Dan wierzył mu. Znał również to wzburzenie, które opanowało Ripa. Drażniła go zapewne niemożność uczynienia czegokolwiek akurat teraz, gdy mają pierwszą wskazówkę, co do miejsca pobytu Kamila. Dan przesunął się po śliskiej rampie, znalazł sznur, który Rip umocował wokół słupka i trzymając go mocno w dłoniach, spuścił się w głąb szarej chmury. W kontakcie z jego tuniką i ciałem mgła zamieniła się w krople, które spływały mu po twarzy i pozostawiły metaliczny smak na ustach. Szedł powoli, ostrożnie stawiając kroki i nie puszczał liny, która stanowiła w tych warunkach jedyną gwarancję bezpieczeństwa. W ciemnościach zauważył kontury jakiegoś przedmiotu i zaczął podchodzić do niego z obawą. Roześmiał się jednak zawstydzony, gdy okazało się, że to tylko jeden z ich pełzaczy - ten, który zawoził sprzęt ekspedycji Richa do ich obozowiska. Jeździł tam i z powrotem
       Dłoń Dana zacisnęła się mocniej na linie. A jeśli? Nie było żadnej gwarancji - mogli mieć tylko nadzieję
       Używając sznura za przewodnika wrócił pośpiesznie na rampę. Jeśli to, na co liczył, okaże się prawdą, to mają rozwiązanie problemu. Mogą znaleźć archeologów i zaskoczyć ich w obozie.
       Rip czekał na niego. Musiał domyślić się na podstawie wyrazu twarzy kolegi, że ten odkrył coś istotnego, ale nie zadawał pytań, tylko ruszył za nim do wnętrza statku.
       - Gdzie jest Van Ryck? I Kapitan?
       - Jellico śpi, Tau go namówił - odpowiedział asystent astronawigatora. - A Van Ryck jest chyba w swojej kajucie.
       Dan skierował się zatem do biura swego bezpośredniego szefa. Gdyby tylko miał rację! Mieliby ogromne szczęście! Pierwszy raz od czasu aukcji na Naxos, która tyle im sprawiła kłopotu.
       Szef Ładowni leżał na swej koi z rękami pod głową. Dan zawahał się, ale niebieskie oczy Van Rycka nie były zamknięte. Zdecydował się więc zadać pytanie pierwszy:
       - Czy w ciągu ostatnich dwóch dni używał pan pełzacza?
       - O ile wiem, nikt go nie używał. A dlaczego pytasz?
       - A więc służył tutaj tylko jednemu celowi - ekscytował się Dan - czyli przewiezieniu materiałów doktora Richa do obozu.
       Van Ryck usiadł. Przysunął nawet buty i zaczai je zakładać.
       - I sądzisz, że pozostały w jego pamięci współrzędne tego miejsca? Może masz rację, synu, obyś miał rację!
       Zwierzchnik nakładał już tunikę.
       - Mamy więc przewodnika! - krzyknął radośnie Rip.
       - Na razie jest to jedynie przypuszczenie - ostrzegł Van Ryck.
       Tym razem to Szef Ładowni pierwszy przedzierał się przez mgłę w stronę zaparkowanego pełzacza. Pojazd stał dokładnie tak, jak zostawił go Dan: przytulony do stateczników Królowej, ze ściętym dziobem wysuwającym się poza to bezpieczne ogrodzenie i wystarczyło pół obrotu, by skierować go na zachód. Automatyczny namiar ciągle wskazywał współrzędne obozu. A więc pełzacz może poprowadzić ich prosto do doktora Richa, któremu dwa dni wstecz przewoził zapasy. Mają zatem szansę znaleźć Aliego.
       Szef Ładowni bez słowa skierował się z powrotem na statek, a za nim ruszyli Rip i Dan, który zerkał jeszcze na pojazd stanowiący ich jedyną nadzieję.
       - Gdybyśmy tak mieli chociaż jeden przenośny miotacz ognia - mruknął pod nosem, ale usłyszał go Rip.
       - Bardziej odpowiedni byłby chyba grom akustyczny!
       Dan przeraził się. Miotaczem można kogoś przestraszyć lub użyć go do przełamania ewentualnych fortyfikacji, a więc jego zastosowanie jest dość szerokie. Ale grom akustyczny to okrutna broń: fale dosłownie rozdzierają człowieka i nic nie jest w stanie go przed tym ochronić. Jeśli Rip dopuścił w myślach użycie tego urządzenia, to na pewno obawiał się poważnych kłopotów. Ponieważ jednak na Królowej przestrzegano prawa Federacji, dyskusja o sprzęcie tego rodzaju była czysto akademicka.
       Van Ryck podążył w kierunku sterowni. Gdy zapukał do prywatnej kajuty Kapitana, usłyszeli wrzask Hoobata. Za chwilę w uchylonych drzwiach pojawiła się znużona twarz dowódcy. Zanim jednak przywitał Szefa Ładowni, uderzył klatkę, w której siedział stwór. Ale mimo gwałtownych obrotów, jakie to uderzenie wywołało, Hoobat nie przestawał wydobywać z gardła przeraźliwych pisków. Van Ryck obserwował szalonego półptaka.
       - Od jak dawna on się tak zachowuje, Kapitanie? Jellico spojrzał z wściekłością na więźnia i wyszedł na korytarz.
       - Właściwie przez całą noc. Myślę, że zwariował.
       Zamknął drzwi i to odrobinę stłumiło wrzaski.
       - Zupełnie nie wiem, dlaczego wpada w szał.
       - On odbiera również fale naddźwiękowe, prawda? - indagował dalej Szef Ładowni.
       - Tak. Cztery punkty. Ale co - Kapitan przerwał nagle. - Te przeklęte zakłócenia! Myślisz, że to fale akustyczne?
       - Niewykluczone. Czy Hoobat wyje, gdy to się kończy?
       - Można sprawdzić - Jellico ruszył do kajuty, lecz Van Ryck powstrzymał go.
       - Mamy teraz coś ważniejszego do załatwienia, Kapitanie.
       - Co na przykład?
       - Znaleźliśmy przewodnika, który może nas zabrać do obozu Richa.
       Van Ryck opowiedział wszystko o pełzaczu. Jellico oparł się o ścianę korytarza. Jego twarz nie wyrażała niczego. Równie dobrze mógł słuchać sprawozdania o rozkładzie ładunku.
       - Może się uda - to był jedyny komentarz, na jaki się zdobył, ale nie spieszył się wcale do rozpoczęcia akcji.
       Załoga zebrała się znowu w mesie - nie było tylko Tanga, który dyżurował przy interkomie. Gdy wszedł Jellico, wszyscy zauważyli srebrny pręt, przyczepiony za pomocą łańcucha do jego pasa.
       - Odkryliśmy - zaczął bez wstępów - że pełzacz towarowy ma ciągle w pamięci współrzędne obozu Richa. Może więc służyć za przewodnika.
       Odpowiedział mu szmer, przez który przedarły się pojedyncze głosy, domagające się ustalenia terminu rozpoczęcia akcji. Wszyscy jednak ucichli, gdy Jellico uderzył prętem w stół prosząc o uwagę.
       - Losy - powiedział krótko. Mura miał je już przygotowane. Wrzucił wszystkie do jednej czary i wymieszał.
       - Tang musi zostać przy komputerze - przypomniał Jellico. - Pozostaje więc nas dziesięciu: idą ci, którzy wylosują krótką słomkę.
       Steward podchodził do wszystkich, trzymając czarę nad głowami siedzących mężczyzn. Dan zauważył, że każdy z nich miął w dłoni swój los i dopiero, gdy Mura zakończył obchód, wszyscy na raz sprawdzili swoje przeznaczenie.
       Krótka słomka! Dan zadrżał - trochę z radosnego podniecenia, trochę ze strachu. Rozejrzał się szukając towarzyszy wyprawy. Rip! Słomka Ripa też była krótka! Miał taką również Kosti w swoich zabrudzonych smarem palcach. Steen Wilcox miał następną, a piąta była w rękach Mury.
       Wilcox będzie dowodził - to dobrze. Dan darzył małomównego astronawigatora ogromnym zaufaniem. A los tak dziwnie zrządził, że ci, którzy wyruszą, byli najmniej niezbędni na Królowej. Jeśli nastąpiłaby katastrofa, statek mógłby spokojnie opuścić Otchłań. Dan próbował jednak nie myśleć o takiej możliwości.
       Jellico westchnął rozczarowany, zobaczywszy długi los. Wstał i podszedł do prawej ściany mesy. Włożył pręt w jakiś otwór i otworzył niewidoczne dotychczas drzwi. Rozległ się zgrzyt, jakby nikt przez długi czas ich nie otwierał.
       Oczom załogi ukazał się regał zapełniony podręcznymi miotaczami nuklearnymi. Pod nimi wisiały na hakach pasy i kabury oraz połyskiwały złowrogo zapasowe wkłady. Był to arsenał Królowej, który otwierano tylko wówczas, gdy Kapitan uznał sytuację za skrajnie niebezpieczną.
       Jellico brał po kolei miotacze i podawał je Stotzowi. Ten przeglądał je dokładnie, sprawdzał zamki i kładł na stole. Wkrótce było już na nim pięć miotaczy z zapasowymi magazynkami. Wydawało się, że Jellico przewidywał wojnę.
       Kapitan zasunął pokrywę i zamknął ją wzorcowym srebrnym prętem, który zgodnie z prawem Federacji był jedynie jemu przypisany. Podszedł do stołu, spojrzał na tych pięciu wybranych i wskazał na broń. Z zajęć w Syndykacie pamiętali, jak posługiwać się miotaczami, ale zazwyczaj Pośrednikowi dane było użyć tego śmiercionośnego urządzenia tylko raz w życiu.
       - Wszystkie są wasze, chłopcy - powiedział dowódca. Te słowa wystarczyły, by zrozumieli, jak trudne czekało ich zadanie.

ROZDZIAŁ 9. - POLOWANIE W MROKU
       
       Jeszcze raz Dan zakładał swój sprzęt terenowy. Gdy na głowę wsuwał haubę, przyrzekł sobie solennie, że tym razem jego interkom będzie włączony przez cały czas. Nikt dotąd nie wspomniał ani słowem o błędzie, który popełnił w dolinie. Sądził, że przez swoją lekkomyślność zostanie odsunięty od wszelkich prac. A jednak dano mu jeszcze szansę i nikt nie kwestionował wyników losowania, w którym mu się poszczęściło. A więc teraz należało udowodnić, że nie mylili się mając do niego zaufanie.
       Ponieważ gęsta zawiesina nadal okrywała Otchłań, trudno było stwierdzić, czy zapanowała już noc, czy jeszcze trwał dzień. Zanim wkroczyli w ten mrok, zjedli gorący, pożywny obiad. Ich zegarki wskazywały wczesne popołudnie.
       Czując się cokolwiek niezręcznie z miotaczem u boku, Dan schodził ostrożnie z rampy w ślad za Ripem i Wilcoxem. Kosti i Mura już pracowali przy pełzaczu.
       Na płaskiej platformie niewielkiego pojazdu było miejsce dla jednego człowieka; dwóch mogło usiąść, jeśli bardzo się stłoczyli. Ale ponieważ pełzacz nie miał burt i nie było na nim nic, co powstrzymałoby siedzących ludzi przed upadkiem w nierównym terenie, woleli przywiązać linę do maszyny i iść jej śladem.
       Kosti przekręcił kluczyk i pełzacz ruszył do przodu, miażdżąc żwir i porowate kamienie. Nikt nie miał kłopotu z dotrzymaniem kroku, jako że pojazd poruszał się wolno.
       Dan obejrzał się. Królowa zniknęła. Jedynie jasność wysoko we mgle znaczyła zasięg reflektora, który w normalnych warunkach byłby widoczny z odległości wielu kilometrów. Wtedy właśnie asystent Szefa Ładowni zrozumiał, jak wielką tragedią mogła być utrata kontaktu z pełzaczem. Zacisnął mocniej dłoń na linie.
       Na szczęście powierzchnia była dość równa i tylko raz pośliznęli się przechodząc przez pasmo żużlu. Człowiek, który prowadził pełzacz przez pustkowie podczas pierwszej podróży do ruin, wybrał najlepszą z możliwych dróg.
       Stopniowo zdali sobie sprawę z jeszcze jednej szczególnej cechy mgły: szumu. Trudno było jednakże stwierdzić, czy to odgłosy ich kroków wracały do nich spotęgowane, czy był to rezultat jakiegoś innego zjawiska. Zatrzymywali się kilkakrotnie, Kosti wyłączył silnik, po czym wszyscy nasłuchiwali. Wydawało im się, że tuż obok przesuwa się przez mrok jakaś inna grupa, która otoczyła ich i szykowała się do ataku. Lecz gdy tak stali nieruchomo, odgłosy milkły i dopiero wtedy, gdy znów zaczynali ciężko stąpać, pojawiło się i narastało wrażenie, że są śledzeni. Po dwóch takich przystankach wszyscy zgodnie, choć bez porozumienia, zignorowali szmery i posuwali się naprzód. Widzieli tylko cienie swych kolegów i kilkanaście centymetrów ziemi pod stopami.
       Wilgoć, która skraplała się na haubach i ubraniu, była dla nich dodatkowym problemem. Substancja ta miała w dodatku bardzo nieprzyjemny zapach - tak przynajmniej wydawało się Danowi - i przyklejała się do skóry tworząc brudną, śliską warstwę. Dan próbował zetrzeć tę maź z twarzy, ale stwierdził, że jedynie wciera ją jeszcze głębiej.
       Nic nie przerywało teraz ich powolnego marszu. Chociaż nie widzieli już statku ani ruin, ku którym się kierowali, elektroniczna pamięć pojazdu prowadziła ich bezbłędnie. Przeszli już jakieś trzy czwarte drogi, kiedy usłyszeli nowy dźwięk - i nie było to echo ich kroków.
       Ktoś lub coś najwyraźniej biegło! Jednak ten odgłos nie był uderzeniem kosmicznych butów o ziemię - rytm różnił się jakoś dziwnie od dotychczas im znanego. Brzmiało to tak, jakby istota przemykająca obok nich miała więcej niż dwie nogi.
       Dan spojrzał w mrok, próbując ustalić kierunek, z którego ten dźwięk nadchodził. Ale we mgle nie mógł dostrzec wskazówek kompasu. To stworzenie mogło biec zarówno w ich stronę, jak i w stronę pustkowia. W tym momencie Dan poczuł szarpnięcie liną.
       - Co to było? - usłyszał stłumiony głos Ripa.
       - Trudno powiedzieć.
       Dan nie słyszał już tupotu. Może to jedna z tych kulistych istot?
       Jakiś ciemny przedmiot wynurzył się z mgły i nagle rozległ się czyjś okrzyk. Buty przestały skrzypieć na żwirowej drodze - to znak, że znaleźli się na równym terenie. Stał właśnie na płycie chodnika, a ten cień z lewej to wyszczerbiony fragment muru. A więc przeszli przez pustkowie!
       - Thorson! Dan!
       Głos Ripa naglił i Dan odpowiedział mu pośpiesznie. Kosti widocznie zatrzymał pełzacz, bo nie czuł zupełnie napięcia w linie. Po chwili natknął się na asystenta astronawigatora, który pochylał się nad leżącą postacią.
       Był to bezpośredni szef Ripa, Wilcox. Musiał się potknąć i jego noga, aż do kolana tkwiła w skalnej szczelinie.
       Wszyscy czterej wyciągnęli w końcu astronawigatora, ale minęło jakieś pół godziny, zanim wsiadł na pełzacz. Stare, ostre kamienie budowli, na którą natrafili, rozdarły osłonę nóg na wysokości łydki i zraniły go do krwi. Wyjęli podręczną apteczkę i zrobili opatrunek, ale Wilcox musiał podróżować dalej na platformie maszyny.
       Poruszali się w zwartej grupie tuż przy pełzaczu. Na swojej zdrowej nodze Wilcox oparł obnażony miotacz. Zamiast strzępów ruin pojawiały się stopniowo całe ściany, fragmenty dziwacznych gmachów. Ciągle jednak nie widzieli nic, co przypominałoby obóz Ziemian.
       Tutaj, wśród śladów pradawnej i obcej cywilizacji, Dan odniósł znów wrażenie, że ktoś go obserwuje, że poza zasięgiem jego wzroku, we mgle czyha coś, co w tych skłębionych oparach czuje się doskonale. Koła pojazdu przestały skrzypieć i otaczała ich pełna grozy cisza. Po gładkich ścianach ściekała woda, tworząc tu i ówdzie kałuże, z których unosił się nieprzyjemny, niezdrowy metaliczny zapach.
       Weszli w strefę pełną nienaruszonych, jak się zdawało, budowli. Twarde mury nadal pilnowały tajemnic wymarłego świata. Ciemne, cuchnące wnętrza nie zachęcały do odwiedzin.
       Na szczęście pełzacz nie zatrzymywał się po drodze, lecz wytrwale sunął do przodu po wygiętych płytach chodnika. Dan uświadomił sobie, że widział nie tylko otaczające ich kształty, ale również twarze kompanów. Może ściany budynków stanowiły przeszkodę dla mgły? Teraz już wszyscy członkowie wyprawy często oglądali się za siebie i wpatrywali się w każdy załom. Dan nie był więc osamotniony w swoich obawach.
       Pierwszego odkrycia dokonał Rip. Wyjął swą podręczną lampę i oświetlał nią chodnik. W którymś momencie jednak przesunął promień na ścianę i oczom ich ukazała się ciemna plama tuż nad ziemią. Pociągnął linę dając sygnał zatrzymania się i ukląkł przy swoim znalezisku. Dan wkrótce do niego dołączył.
       Rip zachowywał się bardzo dziwnie - obwąchiwał tę plamę niczym pies gończy, który zgubił ślad.
       - Co to jest?
       Światło lampy Ripa przesunęło się z muru na chodnik, jakby w poszukiwaniu czegoś istotnego, po czym promień skoncentrował się na brązowym rulonie. Rip przyjrzał mu się dokładnie, ale go nie dotknął.
       - Ziarno craxu
       Dan stał dotychczas pochylony nad Ripem, ale gdy tylko usłyszał te słowa, wyprostował się.
       - Jesteś pewien?
       - Powąchaj!
       Asystent Szefa Ładowni nie miał jednak zamiaru sprawdzać przypuszczeń kolegi. Im mniej kontaktu z craxem, tym lepiej.
       Rip wstał i ruszył pośpiesznie do pełzacza.
       - Na chodniku jest przeżute ziarno craxu. Całkiem świeże, może z dzisiejszego rana.
       - A nie mówiłem? Kłusownicy! - wtrącił Kosti.
       - Więc to tak - Wilcox mocniej zacisnął dłoń na miotaczu.
       Ziarno craxu było jednym z zakazanych w całej Galaktyce narkotyków. Ci, którzy byli na tyle nierozsądni, by je żuć, mieli przez pewien okres przyśpieszony czas reakcji, podwyższone możliwości intelektualne i siłę supermana. To, co następowało później, wcale nie było takie przyjemne. Jeśli jednak spotkałeś na swojej drodze człowieka żującego crax, to musiałeś stawić czoła istocie o wiele sprytniejszej, silniejszej i szybszej niż ty. A takiego przeciwnika nie wolno lekceważyć.
       Mimo poszukiwań, nie znaleźli żadnych innych śladów życia w pobliżu i wydawało się, że nikt poza nimi nie kroczył tą drogą od czasów wojny, która zniszczyła miasto. Jeżeli doktor Rich rzeczywiście rozpoczął swoje prace wykopaliskowe, to zlokalizowanie jego obozu ciągle nastręczało trudności.
       Wilcox ustawił szybkościomierz na najniższej wartości i ruszyli dalej. Ale nie był już jedynym, który trzymał w ręku przygotowany miotacz, pozostali czterej poszli w jego ślady.
       - Ciekawe - powiedział Dan przyglądając się postrzępionym dachom. - Ta mgła - zwrócił się do Ripa - czy nie wydaje ci się, że jest rozrzedzona?
       - Chyba tak. Zauważyłem to już podczas ostatniego postoju. To dobrze dla nas. Spójrz na to, Thorson!
       Przed nimi pojawiła się szczelina rozcinająca chodnik tak szeroko, że mógł się w niej zmieścić zarówno pełzacz, jak i towarzyszący mu ludzie. Gdyby mgła była gęstsza, ten rów byłby ich ostatnim przystankiem. Maszyna była jednak na to przygotowana. Ociężale skierowała się na wschód i zaczęła wspinaczkę po hałdzie gruzu. Wilcox musiał schować miotacz do kabury i obiema rękami chwycił platformę. Ich przewodnik dotarł na szczyt i zaczął powoli zjeżdżać, a właściwie ślizgać się po powierzchni gruzu uginającego się pod jego ciężarem.
       Zapewne taki łoskot zaniepokoiłby ludzi Richa, ale choć zwiadowcy z Królowej ukryli się i czekali długo na jakąś reakcję, nic nie wskazywało na to, by ktokolwiek ich usłyszał.
       - Tutaj na pewno nikogo nie ma - rzekł Kosti, wysuwając się zza muru na znak Wilcoxa.
       - I najprawdopodobniej nikt tego miejsca dawno nie odwiedzał - dodał Rip. - Wiedziałem, że nie jest prawdziwym archeologiem!
       - A co z interkomem Aliego? - wtrącił Dan. - Tang odebrał przecież niewyraźny sygnał z tego kierunku - choć prawdą jest że nie mógł sprecyzować, czy na pewno pochodzi on z ruin.
       Wilcox przyjrzał się dokładnie otoczeniu. Mieli przed sobą rów wypełniony gruzem, który tworzył niezbyt stabilny most. Pamięć pełzacza przywiodła ich tutaj, a więc pojazd musiał w czasie swoich poprzednich podróży przejeżdżać tędy z materiałami Richa. Jeśli zatem chcieli wiedzieć, co stało się z rzekomymi archeologami, musieli podjąć ryzyko i pokonać tę przeszkodę.
       Astronawigator włączył silnik i przylgnął do platformy. Maszyna przechylała się w różne strony na nierównym gruncie. Raz koła natrafiły na tak głęboką wyrwę, że pełzacz przyjął pozycję niemal pionową. Gdyby przesunął się jeszcze pół metra, jego pasażer spadłby w przepaść.
       Kosti ruszył jako następny. Jego ręce ciągle mocno trzymały linę przywiązaną do pojazdu. Szedł ostrożnie, robiąc maleńkie kroki, a spod jego hauby spływały krople potu, które znaczyły ścieżki na policzkach pokrytych mgielną mazią. Za nim posuwali się następni, sprawdzając uważnie grunt pod nogami. Fakt, że nie widzieli dna przepaści, nie ułatwiał jednak przeprawy.
       Tuż za mostem pełzacz przyśpieszył i wrócił na swoją trasę. Mgła rozrzedzała się coraz bardziej, choć jeszcze całkowicie nie zniknęła. Pole ich widzenia zwiększyło się jednak do około piętnastu metrów.
       - Mieli przecież bankowe namioty - powiedział nagle Dan. - I przepisowy zestaw obozowy.
       - No więc, gdzie jest ten obóz? - Rip był wyraźnie zirytowany. Od czasu, gdy znalazł ten przeżuty crax, stracił pogodę ducha.
       - Nie zrobiliby postoju w mieście - powiedział z przekonaniem Dan. Te ruiny miały w sobie coś niesamowitego i przerażającego, co z każdego człowieka wysysało optymizm i odwagę. Dan nigdy nie uważał siebie za szczególnie wrażliwą osobę, ale nawet on odczuwał to działanie. Był przekonany, że pozostali odnieśli podobne wrażenie. Mura nie odezwał się ani słowem od czasu, gdy zobaczyli mury miasta. Wlókł się na końcu grupy i przesuwał tylko wzrok z jednej strony ulicy na drugą, jakby oczekiwał, że skoczy na niego z ciemności jakieś bezkształtne straszydło. Kto odważyłby się ustawić tutaj namiot, jeść tu i spać, a potem prowadzić badania w otoczeniu tych parusetletnich, pokrytych cuchnącą mazią domów, które być może dawały schronienie istotom niezupełnie ludzkim?
       Pełzacz przeprowadził ich przez labirynt murów i minęli budynki, które przynajmniej z pozoru wydawały się nienaruszone. Teraz posuwali się wśród zburzonych ścian i w ślad za pojazdem pokonywali hałdy gruzu i ziemi. Innej drogi najwyraźniej nie było.
       Okrążyli właśnie jedną z takich przeszkód, gdy Wilcox nagle uderzył dłonią w przycisk kontrolny i zatrzymał maszynę. Jego gwałtowny ruch został jednoznacznie zrozumiany przez pozostałych zwiadowców - ukryli się natychmiast za resztkami ścian, po czym ostrożnie zaczęli zbliżać się do pojazdu.
       Przed ich oczami pojawił się nieco jeszcze zamazany mgłą bańkowy namiot. Jego powierzchnia lśniła od wilgoci. W końcu więc dotarli od obozu Richa.
       Wilcox trwał jednak nadal w bezruchu. Nie mieli przeciwko archeologowi nic prócz podejrzeń, ale postawa astronawigatora sugerowała, że miał zamiar potraktować mieszkańców tego obozu jak wrogów.
       Zapiął pasek hauby i przysunął do ust mikrofon interkomu. Jego rozkazy nie były jednak słyszalne i musiał dać znak ręką, żeby otoczyli namiot. Dan ruszył za Ripem w prawą stronę, cały czas kryjąc się w załomach ścian.
       Przeszli może jedną czwartą koła, które zatoczyli wokół głównej kwatery Richa, gdy Rip chwycił Dana za ramię i dał mu znak, by pozostał na miejscu, podczas gdy on przesunął się trochę dalej.
       Dan przestudiował uważnie topografię terenu między swoją pozycją a namiotem. Gruz był tutaj ubity i wyrównany, jak gdyby mieszkańcy obozu przygotowali miejsce dla szperaczy i innych pojazdów. Asystent Szefa Ładowni nie znał się na archeologii, jednak zostały mu w pamięci fragmenty instrukcji Ripa oraz parę obrazów z taśm, które przejrzał na statku. Był więc całkowicie przekonany, że nikt nie prowadził, ani nawet nie rozpoczął, prac wykopaliskowych w ruinach. Gdyby byli to prawdziwi fachowcy, to po drodze zauważyłby ślady ich działania: jakieś odkryte fundamenty, czy może nawet pojemniki na szczególnie wartościowe znaleziska. Ale to miejsce wyglądało raczej na polową kwaterę grupy operacyjnej kolonizatorów lub Inspekcji. A może jest to obóz Inspekcji właśnie, a nie Richa?
       Wreszcie wynurzył się z coraz rzadszej mgły pełzacz z Wilcoxem. Szef ich grupy podciągnął nogę tak, że nikt nie mógłby się teraz domyślić, że jest ranny. Pojazd posuwał się powoli w kierunku namiotu, lecz nie widać tam było żadnych oznak życia.
       Ku zdumieniu Dana i Wilcoxa, jak można było sądzić po wyrazie jego twarzy, maszyna nie zatrzymała się jednak obok obozowiska. Skręciła natomiast omijając bańkę i jechała dalej, dopóki astronawigator jej nie zatrzymał. Wpatrywał się przez chwilę w namiot, po czym szepnął do interkomu:
       - Chodźcie, ale ostrożnie!
       Zbliżyli się do bańki, przemykając pochyleni przez otwartą przestrzeń i co jakiś czas chowając się za sterty gruzu. Gdyby jednak ktoś był w namiocie, hałas na zewnątrz na pewno zwróciłby jego uwagę. Mura dotarł tam pierwszy i zaczął szukać zamka. Kiedy klapa opadła, wszyscy na raz spojrzeli w głąb.
       Bańka była pusta. Ścianki wewnętrzne nie zostały postawione, nie było nawet wykładziny, która pokryłaby nierówne, kamieniste podłoże. Nie było też pojemników i toreb, które sami widzieli na pokładzie Królowej.
       - Atrapa! - mruknął gniewnie Kosti. - Postawili to tylko po to, byśmy myśleli
       - Że ciągle tu są - dokończył za niego Wilcox. - Na to właśnie wygląda, prawda?
       - Gdybyśmy tędy przelatywali - mówił półgłosem Rip - bylibyśmy przekonani, że wszystko jest w porządku. Ale gdzie oni w rzeczywistości są?
       Mura zasunął klapę namiotu.
       - Na pewno nie tutaj - oświadczył, jakby dokonał jakiegoś odkrycia. - Ale, panie Wilcox, czy pełzacz nie próbował ominąć tego terenu? Może on wie więcej niż my przypuszczamy?
       Wilcox przesuwał w palcach pasek hauby. Mgła wokół nich znikała - znacznie wolniej jednak niż się zjawiła. Jego wzrok przesunął się z namiotu na resztki oparów. Być może, gdyby nie porwanie Aliego, zarządziłby powrót do bazy. Ale w tej sytuacji, po krótkim namyśle, znów włączył silnik.
       Maszyna okrążyła namiot i ruszyła w dalszą drogę. Pojawiły się teraz kępy roślinności: łykowata trawa i skarłowaciałe krzewy. Pochylone skały sygnalizowały, że zbliżyli się do podnóża gór.
       Mgła, która rozrzedzała się na równinie, teraz znowu była gęsta i otaczała ich coraz ciaśniej. Przylgnęli ponownie do pojazdu i nie oddalali się od siebie bardziej niż na wyciągnięcie ręki.
       Znowu mieli wrażenie, że ktoś ich śledzi, że krok w krok za nimi poruszało się coś i nie odstępowało ich ani na chwilę. Grunt pod nogami stał się kamienisty i nierówny, ale Kosti wypatrzył miękkie skrawki ziemi, na których widać było ślady kół. Pełzacz zatem już raz tędy przejeżdżał.
       W miarę jak mgła stawała się coraz bardziej gęsta, wszyscy wytężali słuch i wzrok. Poza swoimi kompanami nie widzieli jednak niczego. Nie mogli ufać odgłosom, które do nich dochodziły.
       - Uważaj! - Rip pociągnął Dana w tył, chroniąc go tym samym przed bolesnym spotkaniem ze skalną ścianą, która wynurzyła się z oparów. Echo ich kroków świadczyło o tym, że weszli teraz w ciasny wąwóz. Stanęli obok siebie wyciągając ramiona i wtedy z łatwością dotknęli jego ścian.
       Wilcox zatrzymał maszynę. Był zaniepokojony. Wędrując tak po omacku mogli wpaść w pułapkę. Z drugiej jednak strony ci, których szukali, sądzą zapewne, że załoga Królowej nie odważy się opuścić statku w tej mgle. Astronawigator musiał zatem zdecydować, jakie mają szansę na zaskoczenie niewidocznego wroga i jakie jest prawdopodobieństwo, że trafią w potrzask.
       Fakt, że był bardziej niż inni przezorny, czynił go doskonałym fachowcem i nie pozwalał na podjęcie nieprzemyślanej decyzji. Ci, którzy go znali, wiedzieli, że gdy raz coś postanowił, nikt nie był w stanie tego zmienić. Westchnęli zatem z ulgą, gdy ponownie włączył pojazd.
       W pościgu nastąpił jednak bardzo szybko nieoczekiwany zwrot. Przejechali zaledwie kilka metrów, gdy wyrosła przed nimi skalna ściana. Najbardziej zaskakujące było to, że koła pełzacza nadal się obracały, jak gdyby maszyna próbowała wedrzeć się w głąb klifu.

ROZDZIAŁ 10. - WRAK
       
       - On próbuje przez to przejść! - zdumiał się Kosti.
       Wiłcox otrząsnął się ze zdziwienia i wyłączył silnik. Pełzacz przestał wgryzać się w kamienną ścianę, przez którą jego pamięć nakazywała mu przejść.
       - Pewnie celowo wpisali fałszywe współrzędne - zasugerował Rip.
       Jednakże Dan, pamiętając to, co zobaczył niedawno w dolinie, minął Shannona i przyłożył dłoń do mokrej, śliskiej powierzchni skały. Miał więc rację!
       Wibracja była słabsza niż tam, ale i tak przenikała przez jego ramię i całe ciało. Wydawało mu się również, że się nasila, że dochodzi teraz z ziemi i uderza w podeszwy jego butów. Pozostali też już to odczuwali.
       - Co do kroćset! - wyrzucił z siebie Wilcox, znowu usiłując pokonać skałę. - Tam musi coś być! Ta instalacja, o której mówił Tang!
       To oczywiste. Urządzenie, które według oficera łączności mogło być tutaj zainstalowane i które dorównywało największemu komputerowi Ziemi, wysyłało nie tylko fale dźwiękowe słyszane na Królowej, ale nadawało sygnały przez skały Otchłani! Ale czemu to wszystko służyło? I jak brzmiało hasło, które uniosłoby skałę stojącą na ich drodze? Dan nie zgadzał się z teorią o sfałszowaniu współrzędnych. Gdyby już ktoś tego dokonał, to na pewno wysłałby ich gdzieś w pustkowie, gdzieś daleko od tętniących skał.
       - Musimy się w tym jakoś połapać - mruczał Wilcox przesuwając swą dłoń po kamiennej powierzchni.
       Dan był jednak pewien, że astronawigator nie uruchomi tym sposobem żadnego zamka. Sam miał już okazję przekonać się w innej dolinie o daremności takich poszukiwań.
       Kosti oparł się o gąsienice pełzacza.
       - Nawet jeśli kiedyś tędy przeszedł, to na pewno nie zrobi tego teraz. Nie wiemy przecież, jak otworzyć właściwe wrota. Przydałby się kawałek torytu
       - Może da się jednak coś zrobić - Rip przykucnął i zaczął przeszukiwać podłoże przy klifie. - Jak duży musiałby to być kawałek?
       Wilcox pokręcił głową.
       - Nie wystartujesz, póki nie będziesz miał namiaru, prawda? Chwyć tutaj - zwrócił się do Kostiego - połącz swój interkom z moim i spróbujmy zdwojoną mocą wywołać bazę.
       Mechanik odczepił swoje źródło zasilania i połączył je z rdzeniem Wilcoxa wiązaniem alarmowym.
       - Instalacja zwiększa napięcie - ostrzegł Dan, czując w swoich palcach wzmożone drgania. - Czy myśli pan, że możemy się przedrzeć przez te zakłócenia?
       - Nie jest to chyba takie proste. - Wilcox przysunął mikrofon. - Ale nigdy nie nadawali bez przerwy. Możemy poczekać na taki moment.
       Rip i Mura podeszli z powrotem do skały. Dudnienie było miarowe i jednostajne. Dan przeszedł na prawą stronę. Odkrył zakręt, który był jedynie przewężeniem ciągnącej się dalej, spowitej mgłą kotliny. Czuł, że w miarę, jak się przesuwa, trzymając cały czas rękę na skale, drżenie staje się coraz silniejsze. Czy nie można by na podstawie dotyku wykryć tego urządzenia? Trzeba o tym pomyśleć. A gdyby tak odczepić liny łączące ich z pełzaczem i utworzyć łańcuch, na którego końcu jeden z nich mógłby wysunąć się na północnywschód?
       Wrócił po swoich śladach i zameldował Wilcoxowi o wszystkim, dodając przy tym własną sugestię.
       - Zobaczymy, co powie Kapitan - odrzekł astronawigator.
       Teraz, podczas postoju, dotkliwie odczuwali chłód towarzyszący mgle. Dan zastanawiał się, jak długo Wilcox miał zamiar tu pozostać. Przez cały czas trzymali ręce na skale i zauważyli, że rytm osłabł, że być może lada chwila nastąpi jakaś przerwa. Wilcox przygotowywał mikrofon czekając na moment, w którym to intrygujące urządzenie zamilknie.
       I kiedy drżenie ustało niemal całkowicie, wyrzucił z siebie szybko kodem Branżowców informację o odkryciu w ruinach oraz o obecnym impasie.
       Nastąpiło pełne niepokoju oczekiwanie. Mogą być poza zasięgiem Królowej, nawet przy użyciu podwójnego zasilania. W końcu jednak, poprzez trzaski spowodowane zakłóceniami atmosferycznymi, dotarła do nich odpowiedź bazy: mogli przeszukać dalszy odcinek kotliny, ale w ciągu godziny powinni zacząć powrót do bazy.
       Pomogli Wilcoxowi zejść z pełzacza i odwrócili ciężką maszynę, po czym ustawili wszystkie wskaźniki na współrzędne statku. Sznury powiązali w dwie długie liny, które miały służyć do spuszczenia się w głąb kotliny.
       Dan nie czekał na rozkazy: w końcu to był jego pomysł. Zawiązał jedną z lin wokół ciała, pozostawiając tym samym swobodę rękom. Jednocześnie trzeźwo myślący Kosti wziął drugą, wyrywając ją niemal z rąk Ripa i nie zważając na jego protesty.
       - Znowu się zaczyna - zameldował oparty o klif Mura.
       Dan przyłożył lewą dłoń do skały i ruszył. Kosti kroczył zaraz za nim. Okrążyli zakręt odkryty przez Dana i weszli w kotlinę ciągle wypełnioną kłębami mgły.
       Było rzeczą oczywistą, że żaden pełzacz nigdy tutaj nie dotarł. Wąska droga zablokowana była stosami kamieni i musieli sobie wzajemnie pomagać, żeby nie stracić równowagi. W miarę, jak się posuwali, drżenie w skalnych ścianach narastało.
       Kosti uderzył pięścią w kamień, gdy zatrzymali się, żeby zaczerpnąć oddechu.
       - Oni nie przestają walić w te bębny! Odległe dudnienie rzeczywiście przypominało grę na tych instrumentach.
       - W podobnym rytmie tańczą Tancerze Burzy na Gorbie, no, może tylko trochę podobnym. Jest w nim coś demonicznego: wdziera się w ciebie i musisz wstać i podskakiwać tak jak oni. I to jest paskudne i niebezpieczne A tutaj zaczynasz powoli przypuszczać, że coś takiego czeka na ciebie i w każdej chwili może chwycić cię w swoje szpony! - mechanik spojrzał z lękiem na kłęby mgły.
       Szli dalej, wspinając się na coraz wyższe stosy kamieni. Byli zapewne bardzo wysoko nad powierzchnią doliny, w której zostawili pojazd, gdy natrafili na najdziwniejsze z dotychczasowych znalezisk.
       Dan stąpał chwiejnie po wzniesieniu trzymając się występów skalnych. W pewnym momencie pośliznął się i upadł, zanim Kosti zdążył go chwycić. Stoczył się w dół, gdzie uderzył w jakiś ciemny przedmiot. Pod palcami nie poczuł jednak żwiru i kamieni, ale jakąś niezwykle gładką powierzchnię. Czy był to może jeden z wielu zniszczonych budynków, tym razem daleko od miasta?
       - Czy jesteś ranny? - zawołał z góry Kosti. - Uważaj! Schodzę do ciebie!
       Dan odsunął się, a Kosti niemal zjechał w dół, dzwoniąc butami o powierzchnię tego ukrytego w ziemi przedmiotu.
       - Co do! - mechanik przykląkł, studiując widoczny skrawek znaleziska. Zidentyfikował go prawie natychmiast: - Statek!
       - Co? - Dan przysunął się bliżej. Teraz sam dostrzegł wygięcie płyty oraz inne drobne, znane szczegóły. Rzeczywiście natknęli się na szczątki rozbitego statku - ofiarę straszliwej katastrofy. Zastanawiające było to, że wcisnął się w tak wąskie gardło kotliny. Gdyby mieli iść dalej, musieliby się po nim wspinać. Dan chwycił mikrofon interkomu i zdał relację trzem pozostałym przy pełzaczu.
       - Czy to wrak tego statku, który słyszeliście w czasie zwiadu? - zapytał Wilcox. Dan wiedział jednak wystarczająco dużo, żeby dać mu odpowiedź przeczącą.
       - Nie, proszę pana. Ten leży tu od dawna: jest cały pokryty ziemią i zardzewiały. Myślę, że musiało minąć wiele lat, od kiedy wzbił się w przestrzeń.
       - Zostańcie na miejscach - już schodzimy!
       - Ale tu nie można sprowadzić pojazdu: podłoże jest niebezpieczne.
       W końcu jednak przyszli. Na najtrudniejszych odcinkach pomagali Wilcoxowi i cały czas trzymali linę, której koniec przywiązany był do pełzacza. W międzyczasie Kosti przeszukiwał odkryty przez nich skrawek statku, próbując znaleźć właz.
       - To jakiś kosmolot pionierów obrzeża - zameldował, gdy tylko Wilcox bezpiecznie usiadł na skale. - Ale jest w nim coś dziwnego. Nie mogę dokładnie określić typu No i jest tu już uwięziony bardzo długo. Ten właz powinien być gdzieś tutaj - kopnął stos żwiru, który nagromadził się z jednej strony kadłuba. - Myślę, że moglibyśmy się dokopać.
       Rip i Dan wrócili do pełzacza po narzędzia, które stanowiły obowiązkowe wyposażenie każdego pojazdu zwiadowczego. Przynieśli łopatę i lewar, po czym zaczęli usuwać nagromadzony przez lata gruz.
       - A co, nie mówiłem? - Kosti nie posiadał się z radości, widząc czarny łuk znaczący wierzchołek otwartego włazu.
       Musieli jednak odgarnąć jeszcze znacznie więcej ziemi, zanim ktokolwiek mógł się wczołgać w głąb. Kosmoloty pionierów obrzeża były powszechnie znane jako bardzo solidne, a w dodatku niezwykle szybkie statki. Zaprojektowano je tak, że wytrzymywały wstrząsy, z których liniowce, a nawet kosmoloty pocztowe i frachtowce rzadko wychodziły cało.
       Stan tego, na którym stali, dowodził, że jego nieznany budowniczy wykonał pracę zadziwiająco dobrze. Katastrofa nie spowodowała żadnych większych zniszczeń. Jego kadłub nadal tworzył całość, choć niektóre części zostały wgniecione.
       Gdy usunęli cały gruz, Kosti oparł się na łopacie.
       - Nie mogę go rozszyfrować - pokręcił bezradnie głową.
       - A czy ktokolwiek mógłby? - odezwał się zniecierpliwiony Rip. - To tylko stos złomu.
       - Widziałem już bardziej roztrzaskane. - Kosti wydawał się rzeczywiście przejęty. - Coś jest nie w porządku z jego strukturą
       Mura uśmiechnął się.
       - Powiedziałbym raczej, Karl, że wręcz przeciwnie: wszystko jest w najlepszym porządku. Nie sądzę, żeby jakikolwiek współczesny statek wyszedł z takiej katastrofy w tak doskonałym stanie.
       - Żaden współczesny statek? - powtórzył Wilcox. - Zatem widziałeś już takie, jak ten? Mura nie przestawał się uśmiechać.
       - Gdybym widział taki jak ten, musiałbym mieć teraz przynajmniej pięćset, a może osiemset lat. Ten przypomina Kategorię Trzecią statków Pasa Asteroidów. Myślę, że jeden z nich jest wystawiony w Muzeum Branży w Porcie Wschodnim Ziemi. Ale jak on się tu dostał? - zakończył wzruszając ramionami.
       Historyczna edukacja Dana nie obejmowała szczegółów dotyczących projektowania kosmolotów, lecz ich znaczenie doceniali zarówno Kosti, jak i Rip oraz Wilcox.
       - Jednak pięćset lat temu nie mieli hipernapędu, - zaprotestował astronawigator. - Nie ruszaliśmy się jeszcze wtedy poza nasz system słoneczny!
       - Może z wyjątkiem kilku zwariowanych eksperymentatorów.. . - poprawił go Mura. - Istnieją, jak wiecie, kolonie Ziemian w innych systemach, i mają już ponad tysiąc lat. A szczegóły dotyczące ich lotów są przekazywane z pokolenia na pokolenie w formie swoistych legend. Mówi się przecież o tych, którzy wyruszyli zahibernowani w przestrzeń, aby pokonać przepaść kosmiczną. I o tych, którzy przez cztery, sześć i osiem pokoleń żyli na statkach, aż do czasów, gdy ich potomkowie stanęli na planetach do których trasę wytyczyli przodkowie. Istniały oczywiście wcześniejsze wersje hipernapędu, których realizacja mogła się udać, choć ich konstruktorzy nigdy nie dotarli z powrotem na Ziemię, aby potwierdzić sukces. Nie wiem zupełnie, w jaki sposób kosmolot pionierów z Pasa Asteroidów dostał się na Otchłań, ale jestem najzupełniej pewien, że leży tutaj od bardzo dawna.
       Kosti skierował latarkę w otwór, który odkopali.
       - Moglibyśmy tam wejść, chociażby po to, żeby się przekonać.
       Kosmolot był małym statkiem z bardzo ciasną częścią mieszkalną. W porównaniu z nim Królowa była niemal liniowcem. Kosti musiał nawet zawrócić przy wewnętrznym włazie, jako że nie mógł przecisnąć się przez ciasne przejście. W końcu tylko Mura i Dan dotarli do miejsca, które przed katastrofą spełniało zapewne podwójną rolę: magazynu i kwatery.
       W świetle podręcznych lamp dostrzegli nagle ogromny wyłom, przez który dostała się ziemia. Ten sektor został rozdarty z zewnętrznej strony, a powstały otwór z czasem pod warstwami piachu i kamieni. Przyczyną tego stanu nie było jednak zderzenie z planetą: dostrzegli wyraźne ślady użycia lasera. W jakiś czas po katastrofie kosmolot został otwarty płomieniem z powodów zupełnie w tej chwili oczywistych: część, do której dotarli, była splądrowana. Gdzieniegdzie stały jeszcze resztki pojemników towarowych.
       - Ograbili ich! - krzyknął Dan kierując światło na podłogę i ściany.
       Z prawej strony mieli ten wgnieciony sektor, który był niegdyś zapewne sterownią. Tutaj również dostrzegli ślady lasera na metalu, ale grabieżcy nie mieli już szczęścia: z otworów wystawała skała i wygięty metal, który na nic im się nie przydał. Wszystko poza magazynem było całkowicie stracone.
       Mura ostrożnie dotykał rozcięcia na ścianie.
       - To stało się jakiś czas temu, może nawet parę lat, ale na pewno długo po katastrofie.
       - Dlaczego chcieli się tu dostać?
       - Ciekawość, chęć sprawdzenia, co jest w środku. Kosmolot pionierów wyruszających w dalekie trasy mógł mieć na pokładzie interesujące rzeczy. A ten statek wiózł pewnie coś wartościowego. I został ograbiony. A wtedy lekki wrak przewrócił się, może było też jakieś trzęsienie ziemi i w rezultacie całkiem ugrzązł w tym wąwozie. Ale przedtem go splądrowano
       - Nie sądzisz, że ci, którzy przeżyli, mogli tu wrócić? Może przed katastrofą udało im się umknąć kapsułą ratunkową?
       - Nie, nie sądzę. Czas między kraksą a grabieżą wydaje się być bardzo długi. Ten statek został odnaleziony przez kogoś innego i okradziony. Tamtym - Mura wskazał na przednią komorę - chyba nie udało się uciec.
       Czy Otchłań zamieszkiwały istoty inteligentne? l czy to tubylcy użyli lasera, aby dostać się do wnętrza statku? Dan jakoś nie mógł uwierzyć, żeby te dziwaczne, kuliste stwory mogły cokolwiek splądrować.
       Zanim opuścili wrak, Mura wszedł jak najdalej w głąb przedniego sektora. Kiedy wrócił, powtarzał jakiś numer.
       - Xc4 na 9532600. Kod rejestracyjny, - powiedział. - Jakimś cudem jest jeszcze widoczny. Zapamiętaj to: Xc4 na 9532600.
       Dana zainteresowała jednak inna sprawa.
       - To przecież kod ziemski!
       - Tak przypuszczałem. Jest z kategorii statków Pasa Asteroidów. Może kosmolot eksperymentalny z jakąś wczesną wersją hipernapędu Mógł być prywatną własnością, dziełem dwóch lub trzech osób, próbujących swych sił w nowej dziedzinie. Gdyby można było go stąd wyciągnąć, nasi inżynierowie mogliby się dowiedzieć czegoś o alternatywnej wersji zwykłego silnika. Chociażby tylko z tego powodu warto byłoby się dostać głębiej
       - Ahoj! - wzywano ich z zewnątrz. - Co tam tak długo robicie?
       Dan przekazał przez interkom krótką informację o tym, co znaleźli, po czym przeciskając się przez właz, opuścili statek.
       - Całkowicie ograbiony! - Kosti był najwyraźniej rozczarowany. - Rozcięli go i okradli! Musieli mieć na pokładzie coś rzeczywiście wartościowego, skoro zadali sobie tyle trudu.
       - Wolałbym wiedzieć, kto to zrobił. Nawet, jeśli działo się to całe wieki temu - odezwał się Rip, a Wilcox najwyraźniej się z nim zgadzał.
       Astronawigator wstał z trudem i oparł się o ścianę.
       - Lepiej wracajmy do bazy.
       Dan rozejrzał się. Był przekonany, że mgła rzedła teraz również i tutaj, tak jak przedtem w ruinach. Gdyby naprawdę opadła, mogliby wziąć szperacz i dokładnie przeczesać tę okolicę. Nie znaleźli śladu Aliego, a każdy kolejny krok zamiast zbliżać ich do rozwiązania tajemnicy, podsuwał im coraz więcej zagadek.
       Rich i jego ludzie zniknęli - w ścianie skalnej, jeżeli wierzyć pełzaczowi. A teraz ten statek obrabowany wiele lat po katastrofie, której uległ. Na dodatek gdzieś głęboko w sercu Otchłani pracowało nieznane urządzenie, które mogło stanowić dla nich śmiertelne zagrożenie.
       Wrócili do pełzacza, ale zanim Wilcox usiadł znów na platformie minęło sporo czasu i widać już było, że mgła coraz szybciej ustępuje. Dostrzegli teraz odrapane ściany budynków i porytą koleinami drogę. Musiała być niegdyś uczęszczaną arterią. Ci, którzy tędy przybywali i odjeżdżali uczynili z niej niemal autostradę jeszcze przed lądowaniem Królowej - niektóre ślady miały na pewno więcej niż kilka dni.
       W materiałach Inspekcji nie było jednak żadnych informacji na temat tych ruin, instalacji i rozbitych statków. Dlaczego nie? Czy raport Inspekcji został opublikowany? Ale przecież Otchłań była wystawiona na aukcji legalnie, tak jak i inne planety. Czy znaczyło to, że grupy zwiadowcze w ogóle nie zbadały lądu?
       Wystarczył im widok spalonej powierzchni, żeby stwierdzić, iż nie warto lądować
       Zaczęło padać. Deszcz zmoczył im wysokie kołnierze tunik i zewnętrzne obicia butów. Zupełnie nieświadomie przyspieszyli kroku, jak gdyby chcieli jak najszybciej dotrzeć do bazy. Dan żałował, że nie mogli ruszyć na przełaj i skrócić sobie drogi do domu. Przynajmniej nie musieli już przywiązywać się linami do pojazdu.
       Znowu znaleźli się w ruinach i tak jak poprzednio uważnie im się przypatrywali. Jaskrawe kolory na budynkach przytłumione były z powodu braku światła słonecznego, lecz mimo to kłóciły się ze sobą i w niezauważalny sposób wstrząsały ludzkimi zmysłami. Istoty, które zbudowały to miasto miały zapewne inny sposób widzenia rzeczywistości. Możliwe też, że reakcja chemiczna wywołana pożarami niekorzystnie wpłynęła na farby, które zmieniły odcień. Tak więc, żaden z Branżowców nie czuł się dobrze, gdy zbyt długo patrzył na freski.
       - To nie chodzi wyłącznie o kolory - powiedział głośno Rip. - Kształty tych postaci też są jakieś dziwaczne. Na przykład te anioły: są powykrzywiane i wyglądają przerażająco.
       - Wybuch mógł je wypaczyć - podsunął wyjaśnienie Dan. Lecz Mura nie chciał się z nim zgodzić.
       - Rip ma rację. Kolory są według naszych kryteriów źle dobrane, a kształty też odbiegają od tego, co nazywamy normą. Widzicie tę wieżę? Pozostały tylko trzy kondygnacje, ale kiedyś była wyższa Spójrzcie na nią tak, jakby nadal tam stała, nietknięta.
       Pięłaby się wysoko w Kosmos. Jednak cała jej sylwetka też jest nieprawidłowa
       Dan rozumiał go doskonale. Można było w wyobraźni podwyższyć wieżę o kilkanaście pięter, ale to powodowało zawroty głowy. Analizując wszystkie spostrzeżenia łatwo było zrozumieć, że Przodkowie byli rasą obcą pod każdym względem, daleką genetycznie od wszelkich ras, na które trafili Ziemianie w swoich między galaktycznych podróżach.
       Szybko odwrócił oczy od wieży, skrzywił się przesuwając wzrokiem po nieprawdopodobnie szkarłatnej ścianie i z ulgą spojrzał na bezbarwny i monotonny pełzacz, z plecami Wilcoxa okrytymi szarobrązową tuniką na szczycie.
       Astronawigator nie włączył się do dyskusji współtowarzyszy. Siedział zgarbiony, trzymając obiema rękami mikrofon wzmocnionego interkomu, którego Kosti nie zdążył jeszcze zdemontować. Było coś w jego postawie, co zaniepokoiło idących za nim ludzi.

ROZDZIAŁ 11. - CMENTARZYSKO
       
       Dan wytężył słuch, próbując usłyszeć w swoich słuchawkach jakiś dźwięk. Rozległ się trzask, który szybko zniknął. Na pewno jednak Wilcox ze swym podwójnym zasilaniem usłyszał znacznie więcej.
       Astronawigator odsunął dłoń od mikrofonu i gestem przywołał wszystkich do pojazdu. Na szczęście nie było żadnych zakłóceń i w uszach Dana zabrzmiało nagle słowo: Zostańcie. Wilcox spojrzał na nich.
       - Mamy na razie nie wracać
       - Co się stało? - głos Mury był nadal zupełnie spokojny.
       - Królowa jest otoczona
       - Otoczona? Przez kogo? Co się stało? - padły naglące pytania.
       - Ktoś otworzył do nich ogień, kiedy próbowali opuścić statek. I nie mogą wystartować z jakiegoś powodu. Mamy trzymać się z daleka, aż oni zorientują się, o co chodzi.
       Mura spojrzał na doliny, które odsłoniła unosząca się w postrzępionych obłokach mgła.
       - Gdybyśmy szli przez otwarty teren na przełaj - zaczął mówić powoli - bylibyśmy teraz widoczni z daleka. Ale przypuśćmy, że wrócimy tymi krętymi kotlinami, omijając pustkowie. Moglibyśmy dotrzeć do Królowej od drugiej strony, wspiąć się na wzgórza i zobaczyć stamtąd, co się dzieje.
       Wilcox skinął głową.
       - Mamy nie kontaktować się z nimi przez interkom. To już nie jest bezpieczne.
       Chociaż mgła uniosła się, widoczność nie była dobra. Musiał być już późny wieczór. Astronawigator przyglądał się otoczeniu z dezaprobatą. Było dla wszystkich oczywiste, że nie mogą wędrować w górzystym terenie w ciemnościach. Muszą poczekać do rana. Jednak ich dowódca zwlekał z decyzją.
       Mura przerwał ciszę:
       - Jest przecież ta bańka Moglibyśmy tam się rozłożyć. Chyba nie używał jej nikt od czasu, gdy postawiono ją dla odwrócenia uwagi.
       Z wdzięcznością przystali na jego propozycję i pełzacz ruszył w stronę opuszczonego obozowiska archeologów. Tam rozsunęli całkowicie wejściową klapę, aby zmieścił się również pojazd. Dan odczuł ulgę, gdy drzwi namiotu zostały powtórnie zasunięte. Dobrze znane ściany z tworzywa pochodzącego z Ziemi odgradzały ich od wrogiego, obcego świata i to stwarzało poczucie bezpieczeństwa. Nie mógł się przez nie przedrzeć również wiatr i mimo braku ogrzewania, było im całkiem wygodnie. Tylko błąkający się wokół pustego pojemnika Kosti uderzył nogą w wystającą skałę.
       - Mogli zostawić grzejnik! Przecież jest chyba częścią wyposażenia? Rip roześmiał się.
       - Ależ nikt ich nie uprzedził o naszym przyjściu!
       Kosti obrzucił go takim spojrzeniem, jakby poczuł
       się znieważony, ale za chwilę rozległ się jego chichot.
       - Tak, nikt ich nie uprzedził, nie możemy więc narzekać
       Mura zajął się sprawami, które stanowiły część jego codziennych obowiązków: zebrał wszystkie awaryjne racje żywnościowe i rozdał teraz każdemu po jednej z tych bezsmakowych kostek. Pozwolił im też na jeden łyk soku z menażki. Dana zastanowiło dokładne dozowanie żywności przez stewarda. Zachowywał się tak, jakby nie wierzył w szybki powrót do bazy. Może sądził, że te skąpe zapasy mają wystarczyć na bardzo długo.
       Po posiłku rozłożyli się na piaszczystym podłożu w zwartej grupce, dla utrzymania ciepła. Z zewnątrz dochodziło złowróżbne wycie wiatru hulającego w szczelinach ruin.
       Dan nie mógł zasnąć. Co się działo na Królowej? Jeśli statek był otoczony, to dlaczego po prostu nie wystartowali? Mogliby wylądować gdzieś w bezpiecznym miejscu, po czym albo wysłać po nich samolot, albo przekazać swoje nowe współrzędne. Co trzymało ich na lądzie?
       Być może rozmyślania pozostałych członków grupy zwiadowczej były podobne, ale nikt nie zwerbalizował swoich obaw, nikt nie zadawał pytań. Mieli wszak już rozkazy i postanowili je wykonać, toteż jedyne, co mogli teraz zrobić, to próbować odpocząć.
       Krótko po świcie Wilcox usiadł i utykając podszedł do pełzacza. W szarym świetle poranku wyglądał znacznie starzej, tym bardziej że usta miał mocno zaciśnięte. Pochylił się nad maszyną i przestawił wszystkie przyrządy na. sterowanie ręczne, bo takie właśnie będzie im odtąd potrzebne.
       Prawdopodobnie żaden z nich nie spał, ponieważ pierwsze kroki Wilcoxa zadziałały na wszystkich jak sygnał. W ciągu kilku sekund cała grupa była na nogach. Mrukliwie wymieniali pozdrowienia rozprostowując kości. Posiłek też nie wzbudził entuzjazmu: Mura oszczędnie rozdawał przysługujące im racje. Potem wyszli na rześkie powietrze i z ulgą przywitali słońce, którego od tak dawna nie widzieli. Mgła zniknęła całkowicie. Na północy ostre szczyty gór wyraziście wcinały się w niebo. Tam właśnie Wilcox skierował pełzacz.
       Mieli przed sobą wzgórza postrzępione kotlinami, mogli więc czuć się dostatecznie zamaskowani. Może uda im się przemknąć tędy na wschód, do bazy. Najtrudniejsze zadanie czekało astronawigatora: droga była tu bardzo nierówna, toteż zwolnił do minimum, aby nie spaść z platformy.
       Po jakimś czasie podzielili się na dwie grupy: dwóch zawsze stanowiło zwiad i wysuwało się do przodu, a pozostali szli obok pełzacza. Brak jakichkolwiek śladów sugerował, że byli zupełnie sami w tym spustoszonym świecie. Tutaj droga nie była znaczona koleinami, nie dochodziły do nich żadne dźwięki, nie zauważyli nawet tych rzadkich i niezwykłych owadów, które najwidoczniej przebywały w bardziej gościnnych częściach kotlin.
       Dan z Murą wysunęli się właśnie do przodu, gdy nagle steward chrząknął i podniósł dłoń zasłaniając oczy. Ponad ich głowami promień słońca dotknął jakiejś lśniącej powierzchni i palący snop światła uderzył Ziemian.
       - Metal! - zawołał Dan. Czy jest to może trop, który doprowadzi ich do instalacji?
       Ruszył w stronę tego punktu, wdrapując się niezdarnie na rumowisko utworzone zapewne przez niedawną kamienną lawinę. Potem wciągnął się na skalny występ i szedł dalej w kierunku źródła światła. Trudno powiedzieć, czego tak naprawdę oczekiwał. Ale to, co znalazł, było niewątpliwie wrakiem kolejnego statku kosmicznego Jego sylwetka była dziwna, nawet jeśli wziąć pod uwagę zniekształcenia wywołane przez kraksę. Był mniejszy niż kosmolot, który odkryli poprzedniego dnia. Był również bardziej zniszczony: jego kadłub stanowiły teraz kawałki pokrytego rdzą metalu.
       Mura dołączył do Dana i spojrzał w dół na zgnieciony pojazd, który niegdyś przemierzał Kosmos.
       - Ten jest stary - bardzo, bardzo stary. - Wziął w rękę kawałek jakiegoś pręta. W jego palcach, zamiast metalu, został czerwony pył. - Myślę, że żaden Ziemianin nigdy nie przebywał na jego pokładzie.
       - Statek Przodków? - Dan był wstrząśnięty. Gdyby to rzeczywiście była prawda, gdyby udało im się odkryć coś tak cennego, zaroiłoby się tu natychmiast od statków Inspekcji i służb pokrewnych.
       - Może nie aż tak stary -już by go nie było Ale przed nami byli w przestrzeni międzygalaktycznej Rigeliańczycy i wymarła już rasa Angoli Wtórnych. To oni mogli go zbudować
       - Ale dlaczego tutaj przylecieli? - zastanawiał się Dan. - To dziwne, że zarówno kosmolot pionierów, jak i ten tutaj statek, zakończył podróż tak tragicznie. Jest jeszcze ten frachtowiec, który słyszeliśmy, zanim opadła mgła. A Królowa nie miała najmniejszych problemów z lądowaniem. Czegoś tu nie rozumiem: aż trzy katastrofy na jednej planecie?
       - Tak, to daje wiele do myślenia - zgodził się Mura. - Może powinniśmy się jeszcze rozejrzeć. Rozwiązanie tej zagadki jest być może w zasięgu naszego wzroku i słuchu, a jednak nie możemy go dostrzec.
       Zatrzymali się na skalnym występie, aby dać sygnał grupie przy pełzaczu. Astronawigator dokładnie ustalił współrzędne tego miejsca, na wypadek, gdyby mogli tu przysłać później grupę badawczą. Może wiek tej maszyny i jej tajemnicze pochodzenie zadecydują o wartości znaleziska.
       - To wszystko przypomina mi trochę sposób, w jaki Sysyci łowią szkarłatne jaszczurki, których skóry wykorzystują do robienia butów - powiedział Kosti. - Mają taki rodzaj wahadełka, cienki drut przymocowany do silniczka. Kiedy zobaczy to jaszczurka, to właściwie przepadła. Siada i gapi się w ten pręt, po czym przychodzi Sysyt i spokojnie wrzuca ją do worka. Może ktoś zainstalował tutaj coś w tym rodzaju, żeby zwabić statki? To dopiero byłaby zabawa!
       Wilcox przyglądał mu się uważnie.
       - Kto wie, może masz rację - odparł, przesuwając palce po mikrofonie. Najwyraźniej chciał zawiadomić bazę o kolejnym znalezisku. Miał również propozycję dla zwiadowców: - Rozejrzyjcie się w tych kotlinach, ale nie traćcie na to zbyt dużo czasu. Chciałbym wiedzieć, czy są tu w okolicy jeszcze jakieś wraki.
       Odtąd zatem robili krótkie wycieczki w głąb dolin, choć cały czas kierowali się w stronę Królowej. Trzeci statek znaleźli Kosti i Rip.
       O ile dwa poprzednie pochodziły z czasów bardzo odległych, ten nie tylko był najzupełniej współczesny, ale nawet udało im się go od razu rozpoznać. Jakimś dziwnym zrządzeniem losu nie był on również tak bardzo zniszczony. Maszyna leżała co prawda na boku, ukazując wypaczoną i połamaną blachę, ale nie była zmiażdżona.
       - Inspekcja! - krzyknął Rip. Na szczęście nikt nie mógł ich usłyszeć.
       Nie mylili się jednak co do znaków na rozbitym dziobie: skrzyżowane warkocze komet były tak dobrze znane na międzygwiezdnych szlakach jak laserowe miecze Patrolu.
       Wilcox pokuśtykał do przodu dołączając do reszty. Szli ostrożnie wzdłuż bryły nowego znaleziska.
       - Właz jest otwarty - zawołał Rip ze skały, na którą się wspiął, żeby mieć lepszy widok.
       Uwagę ich zwrócił jednak nie sam właz, lecz to, co z niego zwisało. Lina zawieszona w ten sposób znaczyła tylko jedno: ktoś ocalał! Czy było to wyjaśnienie wszystkich zagadkowych zdarzeń na Otchłani? Dan usiłował przypomnieć sobie, jak liczną załogę miał statek Inspekcji Zwykle towarzyszyła im grupa specjalistów. Może więc było ich tylu, co na pokładzie Królowej?
       Choć nie istniał w zasadzie powód, dla którego ktokolwiek miałby pozostać w rozbitym statku, jednak grupa Ziemian przygotowała się do zejścia. Rip umocował linę na skale i zawisł dokładnie nad wejściem. Na zewnątrz pozostał tylko Wilcox.
       Dan miał bardzo dziwne wrażenie opuszczając się w głąb szybu, który był kiedyś korytarzem. W przedzie migotały przelotne promyki odbijającego się od gładkich powierzchni światła lamp. Zwiadowcy zaglądali do kajut.
       - Ten też jest ograbiony! - zabrzmiały w słuchawce słowa Ripa. - Idę do sterowni
       Dan nie wiedział zbyt wiele o rozkładzie pomieszczeń na statku Inspekcji. Mógł jedynie iść za innymi. Zatrzymał się przy pierwszych otwartych drzwiach i skierował latarkę w ciemny otwór. To musiał być magazyn uniformów kosmicznych i narzędzi badawczych, taki jaki mieli na Królowej. Teraz było tu jednak zupełnie pusto - szafki rozpruto najwidoczniej w ogromnym pośpiechu. Czy załodze udało się opuścić pokład przed katastrofą? Nie, to nie wyjaśnia istnienia tego sznura przy włazie.
       - O, Bogowie! - W głosie Ripa słychać było takie przerażenie, że Dan stanął jak wryty. Co on tam odkrył?
       - Co się stało? - to Wilcox niecierpliwił się na górze.
       - Idę do ciebie - mruknął Kosti. Chwilę później zatrzeszczały im w haubach okrzyki mechanika, równie przerażonego jak Rip.
       - O co chodzi?! - wściekł się Wilcox.
       Dan szybko opuścił pomieszczenie i ruszył w stronę przejścia łączącego wszystkie sektory statku. Zauważył przed sobą Murę i wkrótce do niego dołączył.
       - Znaleźliśmy ich - smutno odpowiedział astronawigatorowi Rip.
       - Znaleźliście? Kogo? - nalegał Wilcox.
       - Załogę!
       Korytarz był zablokowany. Dan mógłby coś zobaczyć ponad Murą, ale Kosti i Rip byli zbyt potężni i zasłaniali całkowicie wejście do sterowni. Rip odezwał się znowu głosem tak zmienionym, że trudno było go zrozumie.
       - Musimy stąd uciekać
       - Tak! - potwierdził Kosti.
       Obaj odwrócili się i Mura oraz Dan wycofali się teraz do włazu ponaglani przez wstrząśniętych kolegów. Wdrapali się na zakrzywioną burtę statku. Rip przeczołgał się do stateczników i bez sił oparł się o nie walcząc z nudnościami.
       Twarz Kostiego była zielonkawa, ale utrzymywał równowagę. Nikt z pozostałych trzech nie miał odwagi zapytać w tym momencie, co tam zobaczyli. Wytrzymali w niepewności aż do chwili, gdy drżący jeszcze Rip zsunął się po linie na ziemię. Wilcox stracił cierpliwość:
       - No więc, co tam się stało?
       - Morderstwo! - usłyszeli krótką i aż nazbyt jasną odpowiedź Ripa. Słowo to, zwielokrotnione echem, brzmiało jeszcze długo w ich uszach.
       Dan odwrócił głowę w stronę włazu. Mura bez żadnych wyjaśnień schodził powtórnie na pokład. Zacieniona haubą twarz małego człowieka była spokojna i opanowana.
       Wilcox nie zadawał pytań. Po dwóch czy trzech minutach Mura odezwał się z dołu:
       - Ten statek również został ograbiony.
       Najpierw roztrzaskany kosmolot, a teraz to - niewątpliwie łup był znacznie bogatszy. Ci, którzy przeżyli wcześniejsze katastrofy mogli szukać pożywienia albo materiałów, które uczyniłyby życie na pustkowiu znośniejszym, ale - Rip przerwał ten tok rozmyślań jednym straszliwym zdaniem:
       - Ludzie Inspekcji zostali spaleni ogniem miotaczy!
       Spaleni! Tak, jak te dwukuliste stworzenia, które znaleźli w dolinie. Bezlitosne, obce cywilizowanym światom okrucieństwo miało Otchłań we władaniu. Kolejny okrzyk Mury sparaliżował wszystkich.
       - Sądzę, że to jest zaginiony Rimbold! Statek, którego zniknięcie było pośrednią przyczyną aukcji na Naxos, a więc również ich zjawienia się tutaj! Ale jak on dotarł na te krańce Wszechświata i co spowodowało katastrofę? Statki Inspekcji były całkowicie niezawodne ze względu na rodzaj powierzonych załodze zadań Chyba tylko dwa razy w ciągu stu lat zdarzyło się, żeby któryś zaginął. A jednak Rimbold nie miał szczęścia, mimo doświadczenia doskonale wyszkolonej załogi oraz istnienia wszystkich tych urządzeń zabezpieczających.
       Dan zsunął się po linie na ziemię. Kosti ruszył za nim. Słońce schowało się za chmury, a pojedyncze krople deszczu uderzały o skały. Zaczynało już mżyć, gdy dołączył do nich steward. To, co zobaczył wewnątrz Rimbolda, nie wstrząsnęło nim tak jak Ripem i Kostim. Miał jednak zamyślony, zadziwiony wyraz twarzy.
       - Czy Yan nie opowiadał takiej historii? - zapytał nagle. - O czasach, kiedy statki podróżowały tylko po oceanach, a nie w Kosmosie. Podobno było takie miejsce na zachodnim oceanie Ziemi, gdzie nie wiały żadne wiatry i pełno było wodorostów, które chwytały statki w potrzaski Unosiły się potem na powierzchni takie wysepki śmierci
       Rip zastanawiał się, kiwając głową.
       - Tak, tak Morze Sago nie! Morze Sargassowe!
       - No właśnie. Mamy tu takie Morze Sargassowe Kosmosu, które chwyta w zasadzkę statki i doprowadza do ich katastrofy. Cokolwiek to jest, jego moc jest przeogromna. Statek Inspekcji to nie byle jaki wytwór wczesnych eksperymentatorów, którzy mogli się mylić. To nie kosmolot pionierów obrzeża, którego silnik może w każdej chwili zawieść.
       - Ależ - zaprotestował Wilcox - Królowa nie miała przecież żadnych kłopotów z lądowaniem!
       - Czy przyszło ci może do głowy - odezwał się Mura spokojnie - że z jakiegoś powodu pozwolono nam spokojnie wylądować?
       To wyjaśniałoby wiele, ale pomysł był przerażający. Znaczyłoby to, że Królowa Słońca była pionkiem w jakiejś grze. W grze doktora Richa może? Nie mieli już żadnej kontroli nad swoim i jej losem.
       - Ruszajmy! - Wilcox wstał i powłócząc nogą ruszył w stronę pełzacza.
       Odtąd nie robili już wypadków w poszukiwaniu wraków. Dan przypuszczał, że mogło ich być tutaj sporo. Zaczął rozmyślać o wyjaśnieniu, które podsunął Mura: o Morzu Sargassowym Kosmosu, przyciągającym wędrowców dróg międzygwiezdnych, którzy przypadkiem znaleźli się w zasięgu zgubnego działania. Dlaczego jednak Królowej udało się normalnie wylądować, podczas gdy inne statki kończyły lot kraksą? Czy może dlatego, że Rich i jego ludzie byli na pokładzie? Kim był w takim razie Rich?
       Przeprawili się przez strumyk, którego wody wezbrały po ostatnim deszczu. Wilcox zatrzymał pełzacz i powiedział wskazując na pobliski klif:
       - Zbliżamy się do Królowej. Jeśli nie chcemy jej minąć, powinniśmy wspiąć się już na górę.
       Postanowili rozbić tymczasowy obóz, z pełzaczem jako bazą. Na zwiad wyruszy jednorazowo tylko dwóch członków grupy, a pozostali dotrzymają towarzystwa Wilcoxowi. Było już późne popołudnie, a gdy nadejdzie noc, będą mogli poruszać się bardziej swobodnie. Muszą jednak znaleźć najlepszy punkt obserwacyjny przed zapadnięciem zmroku.
       Rip i Mura poszli pierwsi. Nie mogli już ufać nadajnikom, ponieważ ich sygnały zostałyby na pewno przechwycone, toteż Shannon zjawił się niebawem, aby zameldować, że Królowa znajduje się w zasięgu wzroku, ale jest jeszcze dość daleko.
       Wilcox ostrożnie włączył maszynę i wyprowadził ją z doliny, którą dopiero co wybrali na swoją bazę. Przeszli jakieś dwa kilometry wzdłuż skraju równiny, po czym ukryli się za występem skalnym, czekając na kolejny meldunek. Tym razem pojawił się Mura.
       - Stamtąd - wskazał szczyt skały - wszystko dobrze widać. Królowa jest zamknięta i kręcą się wokół niej ludzie. Ale nie mogliśmy ich policzyć ani nie widzieliśmy ich broni.
       Kosti, którego lęk wysokości powstrzymał od wspinaczki, powrócił właśnie z wędrówki po równinie. Wieści, które przyniósł były tak samo istotne, jak informacje Mury.
       - Jest takie miejsce tam na górze, za punktem obserwacyjnym, gdzie można postawić pełzacz i nie będzie go widać z żadnej strony.
       Wilcox skierował maszynę w tamte stronę, a mechanik przejął potem ster, żeby ustawić ją w ciasnym załomie. Kosti i Wilcox pozostali tam, podczas gdy Dan wraz z Mura wspięli się na szczyt. Rip siedział oparty o skałę i przez lornetkę obserwował rozciągające się poniżej pustkowie.
       Na tle nieba widać było ostry dziób Królowej. Istotnie, włazy były zamknięte, pomost wciągnięty: najwyraźniej przygotowano ją do startu. Dan odpiął swoją lornetkę od pasa, przyłożył do oczu i ustawił ostrość. Tuż przed nim wyrosły nagle skały otaczające statek.

ROZDZIAŁ 12. - OBLĘŻENIE
       
       Dostrzegł wówczas również jeden pojazd o bardzo dziwnym kształcie oraz dwóch opartych o niego ludzi. Wydawało się, że byli oni doskonale widoczni z Królowej i Dan zastanawiał się, dlaczego Branżowcy nie zaatakowali - o ile, oczywiście, ci, których widział, byli wrogami.
       - Nie ma gdzie się ukryć - zauważył głośno. Ale Rip nie był tego taki pewien.
       - Niezupełnie. Jest tam trochę skał. Widoczność jest w tej chwili kiepska, ale zobaczysz je, gdy pokaże się słońce. Gdybyśmy mieli karabin ogłuszający
       Tak, z tego wzniesienia i mając do dyspozycji karabin, można by po kolei unieszkodliwić kręcące się w dole postaci, nawet z tej odległości. Jednakże ich wyposażenie stanowiła wyłącznie broń krótkiego zasięgu: rozpylacz promieni usypiających oraz miotacze, skuteczne jedynie w bezpośrednim starciu.
       - Równie dobrze mógłbyś sobie marzyć o bazooce - skomentował Dan.
       Oba szperacze zniknęły z pola. Przypuszczalnie zostały wciągnięte na statek. Asystent Szefa Ładowni dokładnie badał teren, starając się dostrzec każdy nienaturalny kształt. W ciągu kilku minut naliczył pięć posterunków rozstawionych nieregularnie wokół Królowej. Cztery z nich były zmotoryzowane: maszyny przypominały w pewnym stopniu ich własne pełzacze, lecz miały dłuższą i węższą sylwetkę. Zapewne swobodniej poruszały się w wąskich kotlinach i innych zakamarkach planety.
       - Jeśli już mowa o bazookach - głos Ripa był napięty - co tam widzisz? Co to jest?
       Lornetka Dana posłusznie przesunęła się na zachód.
       - Gdzie?
       - Tam w lewo od tej skały, która trochę przypomina głowę Hoobata.
       Dan szukał wzrokiem czegoś, co w swej potworności przypominałoby ulubieńca Kapitana. Wreszcie znalazł. Teraz w lewo Tak! Najzwyklejsza lufa! Czy była to, czy mogła to być lufa bazooki, skierowanej na statek, trzymającej go na muszce?
       Bazooka nie mogła zagrażać szczelnie zamkniętemu statkowi, to prawda. Mogła jednak przynieść nagłą śmierć tym, którzy odważyliby się wejść w chmurę gazu ulatniającego się z wyrzucanych przez nią pocisków. Z tą bronią nie było żartów.
       - O, Kosmosie! -westchnął Dan. - Dostaliśmy się chyba w samą paszczę lwa!
       - Który w dodatku siedzi nam na karku i dyktuje warunki - zgodził się z porównaniem Rip. - Ale dlaczego Królowa nie wystartowała? Mogliby przysiąść gdziekolwiek, a my dołączylibyśmy do nich później. Po co oni tu zostali?
       - Czy myślisz - zapytał Mura - że może to mieć jakiś związek z wrakami? Gdyby statek próbował się unieść, stałoby się z nim być może to samo, co z innymi.
       - Żaden ze mnie ekspert - odrzekł Dan - ale nie rozumiem, jak mogliby go ściągnąć Nie widać tu przecież nic dostatecznie wielkiego, co pokonałoby moc Królowej. A trzeba by nie lada siły
       - Czy widziałeś jakieś ślady użycia siły na Rimboldzie? Nie było żadnych, prawda? Uderzył w ziemię, jak gdyby przyciągała go siła, której nie mógł się przeciwstawić. Tamci w dole znają pewnie tę tajemnicę. Możliwe, że zapanowali nie tylko na powierzchni Otchłani, ale również w przestrzeni kosmicznej.
       - Sądzisz, że ta instalacja może być częścią ich systemu? - zapytał Rip.
       - Kto wie - kontynuował spokojnym głosem steward, nie przestając obserwować równiny. - Bardzo możliwe, że tak. Chciałbym tam zejść po zapadnięciu nocy i trochę poszperać. Przydałaby nam się krótka i uprzejma rozmowa z jednym z wartowników.
       Ton Mury w ogóle nie zmienił się: był jak zwykle łagodny i opanowany. Dan wiedział jednak doskonale, że nie należało lekceważyć jego słów. Nie chciałby być na miejscu tego, z którym właśnie miał ochotę pogwarzyć sobie jego druh.
       - No cóż - Rip przyglądał się okolicy. - Może nam to wyjdzie Albo jeden z nas mógłby spróbować dostać się na pokład i dowiedzieć się, o co tu chodzi.
       - A może skontaktujemy się z nimi przez interkom? - zasugerował Dan. - Jesteśmy dostatecznie blisko.
       - Widzisz te hełmy na głowach wartowników? - zwrócił mu uwagę Rip. - Założę się o cały mój zarobek na Ziemi, że odbierają naszą częstotliwość. Jeśli my coś powiemy, oni będą to słyszeć. I nie tylko słyszeć, bo na pewno nas wtedy zlokalizują. A w dodatku znają ten teren lepiej niż my. Masz ochotę zabawić się z nimi w chowanego?
       Dan zdecydowanie wolałby tego uniknąć, ale trudno mu było zrezygnować z nawiązania kontaktu przez interkom. O ileż byłoby to łatwiejsze od wielogodzinnych poszukiwań i prób dotarcia do reszty załogi osobiście Mistrzowie w Syndykacie wbijali mu jednak przez wiele lat do głowy, że niewiele było w życiu Branżowca łatwych i bezpiecznych dróg. Od pierwszego do ostatniego momentu podróży trzeba było myśleć i być czujnym. W każdej chwili mogła zaistnieć potrzeba improwizacji: wszystkie sztuczki były dozwolone, gdy w grę wchodził zysk z wyprawy, statek lub twoja skóra. Wydawało się, że w obecnej sytuacji te dwie ostatnie wartości były mocno zagrożone.
       - Wiemy przynajmniej - mówił dalej Rip - że nie tylko Rich i jego doskonale dobrani chłopcy są w to wplątani.
       - Rzeczywiście - zgodził się Mura - wydaje się, że przeciwnik przewyższa nas liczebnością. - Przesuwał wzrok z jednej grupki wartowników do drugiej. - Jest ich tam chyba piętnastu.
       - Nie mówiąc już o posiłkach, które mogą mieć w górach. Ale kim, na Czarne Krańce Kosmosu, oni są? - wybuchnął Rip.
       - Coś się dzieje - Mura zastygł w bezruchu, wpatrując się w jeden punkt.
       Dan skierował lornetkę w tę stronę. Steward miał rację. Jeden z oblegających odważnie opuścił swoje ukrycie i podszedł do statku wymachując energicznie nad głową prastarym symbolem negocjacji: kawałkiem białego materiału.
       Przez moment wydawało się, że Królowa nie zamierza odpowiedzieć. Ale właz wysoko nad powierzchnią ziemi został po chwili otwarty. Nie spuszczano jednak rampy i tylko w otworze widać było zarys postaci. Dan rozpoznał Kapitana Jellico.
       Posiadacz białej flagi zatrzymał się w pewnej odległości. Obserwatorzy nie widzieli zbyt dobrze w półmroku, mogli jednak wszystko usłyszeć. Rip miał rację: interkomy najeźdźców ustawione były na ich pasmo częstotliwości.
       - Przemyślał pan to, Kapitanie? Będzie pan rozsądny?
       - Czy tylko tyle chce pan wiedzieć? - był to bez wątpienia chrapliwy głos Jellico. - Przekazałem wam swoją decyzję ostatniej nocy.
       - Może pan tu sobie siedzieć, aż umrze pan z głodu, Kapitanie. I proszę nawet nie próbować wystartować!
       - Jeżeli my nie możemy stąd odlecieć, to i wy tutaj się nie dostaniecie!
       - I ma rację - zauważył Mura. - Żadne z tych urządzeń na dole nie jest w stanie wedrzeć się na Królową. A jeśli nawet mogą ją zmiażdżyć, to i oni nie będą z niej mieli pożytku.
       - Sądzisz, że o to im właśnie chodzi - o statek? - powątpiewał Dan.
       - To oczywiste - odrzekł Rip. - Nie chcą, żeby się uniosła, a więc mają zamiar ją jakoś wykorzystać. Założę się, że Rich ściągnął nas tutaj tylko po to, żeby dostać Królową.
       - Jest jeszcze sprawa zapasów, Kapitanie - zabrzmiał w słuchawkach głos przeciwnika. - My możemy siedzieć tu i pół roku, jeżeli to będzie konieczne, a pan tego nie wytrzyma! Niech pan nie będzie dzieckiem! Proponujemy wam uczciwy interes, a nie macie chyba szczególnego wyboru, prawda? Pozbyliście się wszystkiego na aukcji, kupując prawa handlu z Otchłanią. A my proponujemy coś znacznie lepszego niż prawa handlu. I mamy cierpliwość, żeby poczekać na decyzję.
       Nawet jeśli mówca rzeczywiście miał cierpliwość, którą tak się przechwalał, zabrakło jej jednemu z jego ludzi. Padł strzał. Jellico zrobił unik albo wpadł w głąb statku. Rozległ się zgrzyt zamykanego włazu. Trzej Branżowcy siedzieli nieruchomo na klifie. Wydawało się, że człowiek z flagą nie oczekiwał takiego posunięcia ze strony swoich kompanów. Zawahał się przez moment, a potem rzucił białą szmatę i skoczył za występ skalny. Stamtąd dopiero spojrzał w stronę swego posterunku.
       - Tego nie było w programie - powiedział Mura. - Ktoś stracił cierpliwość o ułamek sekundy za wcześnie. Dostanie mu się za nadgorliwość. Przekreślił wszelkie przyszłe negocjacje.
       - Czy Kapitan może być ranny? - zapytał z obawą Dan.
       - Nasz stary zna wszystkie sztuczki. - Rip nie wyglądał na zmartwionego. - Myślę, że zdążył się ukryć. Ale teraz będą musieli go zagłodzić, jeśli chcą, żeby się poddał. Ten strzał na pewno nie wyciągnie naszych ludzi z pokładu.
       - Tymczasem my powinniśmy zająć się swoimi sprawami. - Mura położył lornetkę na kolanach. - Być może uda nam się przecisnąć między wartownikami, ale statek jest zamknięty, więc jak mamy się tam dostać? Przecież nie spuszczą liny na nasze zawołanie. Przynajmniej nie teraz.
       Dan wpatrywał się w przestrzeń między szczytem, na którym siedzieli, a Królową. Może byłoby łatwo przemknąć między posterunkami przeciwników - pochłonięci byli raczej statkiem niż tym, co znajdowało się na ich tyłach. Możliwe, że nie widzieli jeszcze o grupce, którą wysłano na zwiad w ruiny. Ale jak wejdą na pokład, gdy dotrą już do swego celu?
       - Mamy problem, niewielki problem - mruczał pod nosem Mura.
       - Czy nie jesteśmy na tym samym poziomie, co sterownia? - zapytał nagle Rip. - Moglibyśmy wymyślić jakiś sygnał i dać im znać, że kogoś wysyłamy.
       Dan chciał spróbować. Mrużąc oczy porównywał wysokość, na jakiej się znajdowali z dziobem statku.
       - Musimy to jednak zrobić szybko - ostrzegł Mura. - Jest coraz ciemniej.
       Rip spojrzał w niebo. Słońce, które towarzyszyło im rano, dawno już zniknęło. Wisiały teraz nad nimi ołowiane chmury. Wokół panował półmrok.
       - A gdybyśmy tak zrobili osłonę z naszych tunik i zapalili w środku lampę? Z boków i z dołu światło nie byłoby widoczne, ale mogliby je dostrzec ze sterowni - odezwał się Shannon.
       W odpowiedzi na to steward odpiął swój pas i rozpiął mundur. Dan natychmiast poszedł w jego ślady. Potem, trzęsąc się z zimna, przykucnęli i utworzyli z tunik parawan. Rip usiadł w środku i zaczął zapalać i gasić lampę przekazując w ten sposób sygnał alarmowy kodem Branżowców. Mieli niewielką szansę, że ktoś będzie siedział w sterowni, patrząc w ciemność pod takim akurat kątem, że dostrzeże to światło, maleńkie jak główka od szpilki.
       Nagle błysnęła nocna latarnia Królowej. Trzech siedzących na klifie ludzi czekało w napięciu na jakiś znak. Po chwili żółty snop światła zmienił odcień na czerwony.
       Mura odetchnął z ulgą.
       - Zrozumieli nas.
       - Skąd wiesz? - Dan nie rozumiał, na jakiej podstawie steward wyciągnął taki wniosek.
       - Włączyli promień sztormowy. Widzisz? Teraz znowu zanika. Ale nas zauważyli! - Uśmiechnął się zakładając tunikę. - Myślę, że powinniśmy zawiadomić Wilcoxa o naszym sukcesie. Trzeba też zadecydować, co mamy przekazać na statek. Nawet jeżeli oni nie mogą się z nami porozumieć, to przecież my możemy im przesłać informacje i może uda nam się z tego jakoś wybrnąć.
       Zeszli więc do pełzacza i zrelacjonowali wszystko, co widzieli i czego dokonali.
       - Ale nie są w stanie nam odpowiedzieć - podkreślił Wilcox. -Nie użyliby promienia sztormowego, gdyby mieli inny sposób na potwierdzenie odbioru sygnału.
       - Będziemy musieli kogoś wysłać. Teraz moglibyśmy tylko zasygnalizować, że jeden z nas idzie do nich. Będą na niego czekali i wciągną go na pokład - tłumaczył pełen entuzjazmu Rip.
       Zachowanie Wilcoxa sugerowało, że nie do końca zgadzał się z tym pomysłem. Chociaż jednak przedyskutowali wszystko szczegółowo, nie znaleźli innego rozwiązania.
       Mura wstał.
       - Noc szybko nadchodzi. Musimy natychmiast się zdecydować. Wspinaczka na górę nie jest łatwa i nie można wędrować do naszego punktu w ciemnościach. Kto i kiedy ma pójść? Przynajmniej to możemy im przekazać.
       - Shannon - Wilcox wskazał na asystenta astronawigatora - nadszedł czas, kiedy twoje kocie oczy na coś się przydadzą. Widzisz nocą lepiej niż Sinbad - tak przynajmniej sądzę po wydarzeniach na Baldur. Chcesz zacząć, powiedzmy o - zerknął na zegarek - dwudziestej pierwszej? Do tego czasu nasi przyjaciele z dołu zdążą się ułożyć do snu.
       Rozpromieniona twarz Ripa była wystarczającą odpowiedzią. W drodze powrotnej na skałę nucił sobie coś nawet po cichu.
       - Dodaj jeszcze - wtrącił Mura - żeby twoje bezpieczne przybycie potwierdzili nam światłem sztormowym. Też chcielibyśmy się cieszyć twoim sukcesem.
       - Oczywiście, bracie. Ale nie mam żadnych obaw. - Wrodzony optymizm Ripa odezwał się w nim po raz pierwszy od czasu strasznego odkrycia na wraku Rimbolda. - To będzie zwykła przechadzka w porównaniu z tym, co musiałem zrobić na Baldur.
       Mura odezwał się groźnie:
       - Pamiętaj, że zawsze należy doceniać przeciwnika. Jesteś na tyle doświadczonym Branżowcem, że powinieneś o tym pamiętać. To nie jest pora na niepotrzebne bohaterstwo.
       - Będę tak przebiegły i bezszelestny jak wąż, nie martw się. Nigdy nie zauważą, że właśnie obok nich przeszedłem.
       Dan i steward ponownie utworzyli parawany z tunik i drżeli z zimna, podczas gdy Rip przesyłał sygnały do milczącego, zamkniętego statku. Odpowiedź nie nadchodziła, ale wszyscy trzej byli przekonani, że po pierwszej próbie nawiązania łączności ktoś siedział na stanowisku czekając na ich następny znak.
       Postanowili, że Mura i Dan przenocują na szczycie, a Rip wróci do pojazdu i stamtąd, gdy nadejdzie czas, wyruszy w drogę. Asystent astronawigatora zniknął im po chwili z oczu, a Dan poprzesuwał trochę kamieni tworząc prowizoryczną osłonę przed wiatrem.
       Jedynym lekarstwem na przenikający ich chłód było usiąść jak najbliżej siebie w zagłębieniu skonstruowanym przez Dana. Musieli tu wytrwać i odebrać sygnał o bezpiecznym przybyciu Ripa na pokład.
       - Zapalają - powiedział półgłosem Mura.
       Promień z Królowej cały czas rozświetlał noc. Pojawiły się natomiast małe ogniska w miejscach, gdzie rozłożyli się wartownicy.
       - To nawet lepiej dla Ripa - będzie mógł ich uniknąć - odważył się stwierdzić Dan. Jego kompan był jednak odmiennego zdania.
       - Będą mieć się na baczności. Na pewno robią obchód między posterunkami i trzymają straż.
       - To znaczy Sądzisz, że oni wiedzą o nas i tylko czekają na Ripa?
       - Może tak, a może nie. Ale są czujni ze względu na tych, co zostali na statku. Powiedz mi, Thorson, czy nie uważasz, że coś się tu zmieniło? Czy nie czujesz czegoś na skale?
       Oczywiście, że czuł: znowu to pulsowanie - nie tak silne, jak w pobliżu ruin, ale niewątpliwie to samo. Mijały powoli minuty, a jego natężenie nie zmieniało się. Tajemnicza instalacja pracowała pełną parą.
       - To jest właśnie to - mówił dalej Mura - co trzyma tu Królową.
       Strzępy informacji, które zebrali podczas ostatnich dwóch dni układały się w logiczne wyjaśnienie. Przypuśćmy, że nieznani ludzie, którzy usidlili statek dla sobie tylko znanego celu, rzeczywiście mieli władzę na czymś, co mogło go zniszczyć, gdyby próbował stąd uciec? Trzeba by było wówczas ciągle pilnować, żeby to urządzenie, ten przekaźnik energii, promień czy cokolwiek to było, pracowało bezustannie. Inaczej bowiem statek mógłby się wymknąć. Pozostali na pokładzie członkowie załogi Królowej dochodzą zapewne również do takich wniosków, choć być może nie zdają sobie jeszcze sprawy ze wszystkich właściwości Otchłani.
       - A więc jedynym sposobem, żeby się stąd wydostać - powiedział wolno Dan - jest odkrycie źródła tej mocy i
       - Zniszczenie go? Tak. Jeżeli Rip dotrze do Kapitana, to musimy spróbować coś z tym zrobić.
       - Mówisz: jeżeli Rip dotrze Nie wierzysz, że mu się uda?
       - Jesteś jeszcze młody, Thorson. Po kilku rejsach człowiek pokornieje. Zaczyna sobie zdawać sprawę z tego, że tylko od tak zwanego szczęścia zależy sukces w Kosmosie. Tak naprawdę nigdy nie można być całkowicie pewnym, że uda ci się wszystko przeprowadzić tak, jak zaplanowałeś. Jest tyle czynników wpływających na twoje przedsięwzięcie, że nie jesteś w stanie wszystkiego przewidzieć. W Branży nie można liczyć na nic, co nie jest faktem dokonanym. Shannon ma duże szansę: doskonale widzi w ciemnościach, ma doświadczenie w działaniach terenowych i nie wpada w panikę. A w dodatku, siedząc tutaj, przyjrzał się okolicy oraz pozycjom przeciwnika. Jestem na osiemdziesiąt procent pewien, że mu się uda. Ale pozostaje jeszcze te dwadzieścia procent. Zarówno on jak i my powinniśmy być przygotowani na inne rozwiązania, dopóki nie ujrzymy sygnału, że dotarł.
       Pozbawiony emocji głos Mury zaniepokoił Dana. Przypomniał mu się wytworny, ale sarkastyczny i zjadliwy sposób mówienia Kamila. Kamil Gdzie on teraz był? Może w rękach tych, którzy otaczali Królową? Może zabrano go do tajemniczego źródła energii?
       - Jak sądzisz, co zrobili z Alim? - zapytał Dan swego towarzysza.
       - Stanowi dla nich kopalnię wiedzy na nasz temat i dopóki jest im potrzebny, nic mu nie grozi.
       Ta odpowiedź nie uspokoiła jednak Dana: było w niej coś złowieszczego, co przypomniało mu wydarzenie, o którym wolałby zapomnieć.
       - Ci ludzie z Rimbolda Czy Rip miał rację? Czy ich rzeczywiście spalono?
       - Tak, Rip nie mylił się. - Mura wypowiedział te słowa bez emocji, ale były one tym bardziej wymowne.
       Później niewiele się odzywali. Wpatrywali się wytrwale w dziób statku i w snop światła, który na razie nie zmieniał zabarwienia. Od czasu do czasu jeden z nich rozprostował zdrętwiałą nogę czy ramię.
       Rytm dochodzący z głębi ziemi działał jednak na zziębniętych Ziemian usypiająco. Dan walczył z sennością starym, wypróbowanym sposobem: przypomniał sobie wszystkie szczegóły z taśm o zasadach składowania. Gdyby mógł się teraz znaleźć w zacisznej kajucie Van Rycka i postudiować sobie spokojnie mądre księgi, przejrzeć taśmy z danymi Gdyby jedynym jego zadaniem było znowu przygotowanie jakiejś transakcji
       Nagle usłyszeli gwizd. Dochodził z dołu i był bardzo cichy, ale przenikliwy. To Rip zaczynał swoje ryzykowne przedsięwzięcie. Dan podniósł lornetkę, choć doskonale wiedział, że nie będzie w stanie obserwować w mroku poczynań kolegi.
       Godziny, które nastąpiły, wydawały się nieskończenie długie. Dan wpatrywał się w światło latarni z takim natężeniem, że zaczęły go boleć oczy. Nic się jednak nie zmieniło. Poczuł, jak Mura zmienia pozycję i szuka czegoś w ciemnościach. Słabe światełko wydobywające się spod jego tuniki świadczyło, że steward spogląda na zegarek.
       - Jak długo?
       - Nie ma go już cztery godziny.
       Cztery godziny! Nikt nie potrzebowałby aż czterech godzin na dotarcie stąd do Królowef. Nawet gdyby trzeba było zboczyć nieco z drogi i ukryć się czasem przed wartownikami Wszystko wskazywało na to, że będą musieli się niebawem pogodzić z faktem, że te dwadzieścia procent, o których mówił Mura, przeszkodziło Ripowi w osiągnięciu celu.

ROZDZIAŁ 13. - PUŁAPKA
       
       Jasność na wschodzie zapowiadała już świt, a promień Królowej nie zmienił zabarwienia. Zresztą, obserwatorzy z klifu przestali na to liczyć. Najwidoczniej z jakiegoś powodu Rip nie dostał się na statek.
       Nie mogąc już dłużej wytrwać w bezruchu, Dan wyczołgał się z prowizorycznego schronienia i zaczął iść wzdłuż brzegu skały, na której spędzili noc. Tworzyła ona rodzaj ściany oddzielającej wejścia do dwóch kotlin: tej, w której pozostawili Wilcoxa i Kostiego oraz drugiej, nieznanej.
       W tej ostatniej Dan zauważył maleńki strumyk. Z doświadczeń zdobytych na Otchłani wynikało, że obecność wody znaczyła obecność życia. I w tym wypadku jego teoria sprawdziła się, naliczył bowiem dziesięć miniaturowych, pachnących pól.
       Tym razem jednak nie były one puste. Pracowały na nich dwa kuliste stworzenia. Cienkimi jak nitka czułkami spulchniały ziemię wokół korzeni, a ich okrągłe plecy na przemian pojawiały się i znikały wśród liści.
       Nagle obie istoty wyprostowały się. Ponieważ nie posiadały twarzy czy oczu, trudno było domyślić się, co robią. Wyglądały jednak tak, jakby nasłuchiwały lub czemuś się przypatrywały.
       Jeszcze trzy stworzenia bezszelestnie weszły na pole. Dwa z nich trzymały drąg, do którego przywiązane było zwierzę wielkości kota. Dan nie usłyszał nic, co można by uznać za powitanie farmerów i myśliwych, ale utworzyli krąg i odłożyli na bok łup. Przez lornetkę widać było, że trzymali się za nitkowate ręce.
       - Pst! - Dan, zaabsorbowany rozgrywającą się w dole sceną, drgnął, lecz na jego ramieniu spoczęła za chwilę dłoń Mury.
       - Nadjeżdża pełzacz - szepnął steward.
       Grupka kulistych postaci wyczekiwała. Nagle rozpierzchli się z szybkością, która zaskoczyła Ziemian. W ciągu kilku sekund pole przy strumyku opustoszało.
       Coraz wyraźniej było słychać chrzęst gąsienic na kamieniach i żwirze. Dwóch ludzi na skale dostrzegło wreszcie zbliżający się pojazd. Tak jak wywnioskował przed swym zniknięciem Kamil, nie był to typ pełzacza używany przez Federację. Był dłuższy, węższy i zaskakująco elastyczny, jak gdyby składał się z kilku części.
       Za sterem siedział jeden człowiek. Hauba badacza zasłaniała mu twarz, a jego mundur składał się z tylu przeróżnych elementów jak ubranie, które nosił Rich i jego ludzie.
       Dłoń Mury silniej zacisnęła się na ramieniu Dana, on również domyślał się, że zastawiono tu pułapkę. W zaroślach coś się poruszyło. Branżowcy zauważyli, jak jedno, a potem drugie kuliste stworzenie, przyciska do górnej części ciała duży kamień.
       - Kłopoty - szepnął Mura.
       Pełzacz posuwał się równomiernie, skrzypiąc po piasku i rozbryzgując wodę w strumyku. Dotarł teraz do pierwszego pola, a kierowca nie uczynił najmniejszego wysiłku, aby je ominąć. Jechał dalej prosto przygniatając do ziemi płot, a potem pachnące rośliny.
       Kuliste stwory, ukryte przed wzrokiem przeciwnika, biegły równoległe z nim ściskając czułkami kamienie. Wszystko wskazywało na to, że człowiek na pełzaczu wpadł w zasadzkę.
       Dopiero jednak, gdy maszyna zwaliła płot trzeciego pola, rozwścieczeni właściciele zdecydowali się zaatakować. Deszcz kamieni zasypał kierowcę i jego pojazd. Atakujący szybko osiągnęli swój cel: człowiek wydał z siebie stłumiony okrzyk i bezwładnie opadł na ster. Jedna z gąsienic maszyny wjechała na głaz, po czym zatrzymała się pod niebezpiecznym kątem.
       Dan i Mura zeszli w dół. Kierowca zasłużył sobie być może na takie traktowanie, był jednak człowiekiem i nie mogli pozwolić, by stał się ofiarą zemsty obcych stworzeń. Mimo że nie widzieli ich już nigdzie, postanowili dla bezpieczeństwa spryskać pobliskie zarośla promieniami usypiającymi. Mura pozostał na straży, aby w razie potrzeby zaaplikować kolejną dawkę nieszkodliwego promieniowania, a Dan podbiegł do pojazdu chcąc uwolnić kierowcę z potrzasku. Przeniósł go na plecach pod ścianę klifu, gdzie, w razie potrzeby, mógłby odeprzeć atak.
       Jednak czy to z powodu promieni usypiających, czy pojawienia się dwóch Ziemian, atak nie powtórzył się. Dolina ponownie wydała się opuszczona.
       - Spróbujemy? - Dan wskazał głową skałę za plecami. Mura uśmiechnął się.
       - Oczywiście. Jeżeli żujesz crax, to na pewno nam się uda. Jak masz zamiar pokonać tę stromą ścianę z naszym przyjacielem przerzuconym przez twoje szerokie ramiona.
       Istotnie, steward miał rację, Dan wcześniej o tym nie pomyślał. Wspinaczka wymagała użycia zarówno rąk jak i nóg, więc nie było mowy o niesieniu bezwładnego ciała.
       Nieprzytomny człowiek jęknął i poruszył się. Mura ukląkł i przyjrzał się jego twarzy otoczonej powyginaną od uderzeń kamieni haubą. Odczepił pas z miotaczem i zawiązał go wokół własnych bioder. Następnie zdjął jego hełm i zaczął beznamiętnie klepać nieogolone policzki poturbowanego.
       Terapia odniosła skutek. Człowiek zamrugał i spojrzał na nich, po czym usiłował się podnieść. Steward wydatnie mu w tym pomógł chwytając go za kołnierz.
       - Czas iść - powiedział. - Tędy proszę
       Popychali kierowcę pełzacza wzdłuż ściany skalnej, okrążając tym samym szczyt, na którym przesiedzieli całą noc. Skierowali się w stronę załomu, w którym Wilcox i Kosti rozłożyli obóz.
       Prowadzony przez nich człowiek nie okazywał większego zainteresowania sytuacją. Najwidoczniej skoncentrowany był tylko na jednym: na zachowaniu równowagi. Dłoń Mury spoczywała pewnie na jego nadgarstku i Dan domyślał się, że steward cały czas był przygotowany do wykazania się umiejętnościami z zakresu walk wschodnich. Był rzeczywiście najlepszy w tej dziedzinie.
       Dan cały czas obserwował zarośla i skały, oczekując w każdej chwili ataku ze strony właścicieli pól. Ziemianie bowiem mogli zostać uznani za przestępców ze względu na swoje zachowanie w stosunku do kierowcy. Być może tym samym zaprzepaścili szansę na nawiązanie handlowych stosunków z dziwnymi istotami. Jednak żaden z nich nie miałby czystego sumienia, gdyby pozostawili tego człowieka na łasce pozaziemskich stworzeń.
       Ich podopieczny splunął krwią i odezwał się do Mury:
       - Jesteście z grupy Ombra, prawda? Nie wiedziałem, że też zostali wezwani.
       Wyraz twarzy Mury nie zmienił się.
       - To zadanie jest chyba dostatecznie ważne. Nie bez powodu wzywają wszystkich
       - Kto tam mnie zaatakował? Te nieznośne straszydła?
       - Tak, tubylcy Rzucali kamieniami. Człowiek warknął.
       - Powinniśmy ich wszystkich przysmażyć! Kręcą się tu bez przerwy i za każdym razem, kiedy przechodzimy przez te wzgórza, próbują nam roztrzaskać czaszki. Będziemy znowu musieli użyć miotaczy, oczywiście, jeśli zdołamy ich dogonić. Problem w tym, że poruszają się za szybko.
       - Tak, jest z nimi kłopot - odparł uspokajająco Mura. - Teraz tędy - wskazał drogę w stronę kotliny. Prowadzony przez nich człowiek poczuł, że coś się nie zgadza.
       - A po co tutaj? - zapytał zdziwiony, a jego wyblakłe oczy spoglądały w twarze Ziemian niespokojnie. - Przecież to ślepa dolina
       - Mamy tu swój pełzacz. Chyba lepiej, żebyś nie chodził za dużo w tym stanie, prawda? - przekonywał go Mura.
       - Hm? Tak, masz rację. Jestem ranny w głowę, to nie ulega wątpliwości. - Podniósł dłoń i skrzywił się dotykając bolącego miejsca przy prawym uchu.
       Dan odetchnął. Mura radził sobie doskonale. Chyba uda im się bez najmniejszego problemu doprowadzić chłopaka tam, gdzie chcieli.
       Steward cały czas trzymał więźnia za rękę. Szli teraz wzdłuż ściany utworzonej przez głazy. Za nimi znajdowali się już Kosti i Wilcox z pełzaczem. To właśnie maszyna zdradziła ich.
       Jeniec zatrzymał się tak nagle, że Dan wpadł na niego. Poturbowany kierowca przenosił wzrok z pojazdu na ludzi stojących obok niego. Gorączkowo szukał pasa na biodrach, ale stwierdził, że nie jest już uzbrojony.
       - Kim jesteście? - zapytał.
       - My również chcieliśmy zadać to pytanie - odparł Kosti. - Może to ty powiesz nam, kim jesteś?
       Chłopak zrobił krok do tyłu, jakby chciał sprawdzić, czy nie nadciąga pomoc. Silny uchwyt Mury powstrzymał go.
       - Rzeczywiście -i dodał łagodnie steward - bardzo chcielibyśmy wiedzieć, z kim mamy do czynienia.
       Fakt, że przeciwników było tylko czterech, dodał więźniowi odwagi.
       - Jesteście z tego statku - stwierdził zwycięsko.
       - Istotnie, jesteśmy ze statku - zaczął Mura - ale na tej planecie jest ich bardzo, bardzo dużo.
       Te słowa wywarły na chłopaku piorunujące wrażenie. Dan postanowił dodać coś jeszcze:
       - Jest, na przykład, statek Inspekcji
       Więzień zachwiał się, a jego poplamiona krwią twarz stała się jeszcze bledsza. Przygryzł nerwowo wargę, jakby powstrzymując pchający się na usta okrzyk.
       Wilcox usadowił się na pełzaczu i spokojnie wyciągnął z kabury miotacz. Położył go na kolanie, kierując lufę w stronę brzucha pojmanego.
       - Tak, jest tych statków całkiem sporo - powiedział. Gdyby nie jego wyraz twarzy, można by myśleć, że rozmawiają o pogodzie. - Jak sadzisz, z którego pochodzimy?
       Ich jeniec nie stracił rozumu.
       - Z tego tam na dole, z Królowej Słońca
       - A dlaczego tak uważasz? Bo na pozostałych nikt nie ocalał? - zapytał cicho Mura. - Powiedz nam lepiej wszystko, co wiesz, przyjacielu.
       - Właśnie - Kosti przysunął swoje wielkie cielsko do przygnębionego kierowcy. - Oszczędź nam czasu, a sobie zaoszczędzisz kłopotów. A im więcej czasu stracimy, tym bardziej zaczniemy się niecierpliwić, rozumiesz?
       Oczywiście, więzień zrozumiał. Groźba brzmiąca w słowach Mury urealniała się teraz w przewyższającym go o kilkanaście centymetrów Kostim.
       - Kim jesteś i co tu robisz? - zaczął przesłuchanie Wilcox.
       Rana na głowie spowodowana przez mieszkańców Otchłani niewątpliwie osłabiła kierowcę. Natomiast Mura i Kosti swoimi słowami i postawą przestraszyli go na tyle, że zaczął mówić.
       - Jestem Lav Snall - rzekł ponuro. - A jeśli wy jesteście z Królowej Słońca, to zapewne wiecie, co tutaj robię. W ten sposób jednak nic nie zyskacie. Uziemiliśmy wasz statek i będziemy go trzymać, jak długo nam się spodoba.
       - To bardzo interesujące - wycedził Wilcox. - Czyli ten statek na równinie będzie tu stał tak długo, jak zechcecie, tak? A gdzie hol, na którym go trzymacie? Może niewidzialny?
       Więzień pokazał białe zęby w szyderczym uśmiechu.
       - Nie potrzebujemy holu - nie tutaj, na Otchłani. Ta cała planeta to pułapka. My po prostu używamy jej, gdy chcemy.
       Wilcox zwrócił się do Mury:
       - Czy rana na jego głowie jest bardzo ciężka? Steward skinął głową.
       - Zapewne tak, skoro umysł mu zmętniał. Ale trudno cokolwiek powiedzieć - żaden ze mnie medyk. Snall dał się złapać na przynętę.
       - Nie jestem kosmicznym pomyleńcem, jeśli o to wam chodzi. Czy wiecie, co my tutaj znaleźliśmy? Instalację Przodków, która ciągle pracuje! Potrafi ściągać statki z Kosmosu, spadają później z wielkim łomotem na ziemię. Kiedy ta maszyna działa. Królowa nie może wystartować. Nawet gdyby była statkiem bojowym Patrolu - nic nie mogłaby zrobić. Ba! Możemy ściągnąć również statek Patrolu, jeśli zechcemy.
       - Niezwykle pouczające, doprawdy - skomentował Wilcox. - Macie więc w ręku jakąś maszynę, która ściąga statki z Kosmosu To coś nowego. Czy opowiedzieli ci o tym może Szeptacze?
       Policzki Snalla były ciemnoczerwone.
       - Mówiłem już, że nie jestem szaleńcem! Kosti położył swoje wielkie ręce na ramionach więźnia i zmusił go, aby usiadł.
       - Tak, wiemy - powiedział drwiąco. - Oczywiście, że jest tu taka wielka maszyna, którą zresztą obsługuje jakiś tysiącletni Przodek! Wyciąga swoje macki - o, tak - i chwyta statki. - Zacisnął potężną pięść tuż przed nosem Snalla.
       Jeniec zdążył już jednak odzyskać pewność siebie.
       - Nie musicie mi przecież wierzyć - rzekł spokojnie. - Wystarczy poczekać i popatrzeć, co się stanie, jeżeli ten wasz uparty Kapitan spróbuje wystartować. Nie będzie to wcale przyjemny widok. A niedługo i wy zostaniecie złapani
       - Przypuszczam, że macie sposoby, żeby nas wytropić, co? - Wilcox uniósł pytająco brwi. - No cóż, nie nawiązaliście kontaktu z nami do tej pory, a przecież kręcimy się po planecie już od dawna.
       Snall przenosił wzrok z jednego Branżowca na drugiego. Był odrobinę zdziwiony.
       - Nosicie tuniki Branży - powiedział głośno. - Na pewno jesteście z Królowej.
       - Ale nie masz pewności, prawda? - naciskał Mura. - Możemy być ze ślizgacza międzygwiezdnego, który złapaliście w potrzask tym sprytnym urządzeniem.. . Czy jesteś pewien, że nikt nie ocalał i nie plącze się teraz po tych dolinach?
       - Nawet jeśli tak, to niedługo sobie pospaceruje! - odparł krótko Snall.
       - Rzeczywiście. Macie przecież swoje sposoby porozumiewania się z takimi ludźmi, prawda? Może używacie głównie tego argumentu? - Wilcox podniósł miotacz na wysokość głowy więźnia.
       - Tak rozmawialiście z tymi na Rimboldzie.
       - Mnie tam nie było - wybełkotał Snall. Mimo że ranek był mroźny, krople potu pojawiły się na jego czole.
       - Wydaje mi się, że wszyscy jesteście przestępcami - odezwał się Wilcox tonem człowieka prowadzącego zwykłą, grzeczną rozmowę. - Czy na pewno nie wysłano za tobą listu gończego?
       Te słowa wywarły natychmiastowy skutek. Snall podskoczył i udało mu się uciec kilka metrów, nim Kosti przywlókł go z powrotem i pchnął na skałę.
       - No więc tak, jestem na liście Patrolu! - warknął na Wilcoxa. - I co ze mną zrobicie? Spalicie nieuzbrojonego człowieka? No dalej, do dzieła!
       Branżowcy potrafili być bezwzględni, jeśli wymagały tego okoliczności, ale Dan wiedział, że ostatnią rzeczą, którą zrobiłby teraz Wilcox, było użycie miotacza przeciw Snallowi. A mógł to zrobić nie obawiając się jakichkolwiek kłopotów z Patrolem, ponieważ umieszczenie przestępcy na liście ściganych i wyznaczenie nagrody za jego głowę, pozbawiało go wszelkich praw należnych istocie ludzkiej.
       - A dlaczego mielibyśmy cię zabić? - zapytał cicho Mura. - Jesteśmy Wolnymi Branżowcami i ty wiesz, co to znaczy. Śmierć od miotacza to bardzo prosta droga w Nadkosmos Ale w Strefie Końca, na Dziewiczych Planetach, nauczyliśmy się innych sztuczek. Myślisz, że nie wypróbujemy ich na tobie?
       Twarz stewarda była jak zwykle dobrotliwa, bez cienia złości czy nienawiści. Ale Snall szybko odwrócił od niej oczy. Z trudem przełknął ślinę.
       - Nie odważycie się - zaczął, już bez przekonania. Uświadomił sobie, że miał przed sobą ludzi znacznie bardziej niebezpiecznych, niż przypuszczał. O Wolnych Branżowcach opowiadano przeróżne historie. Ponoć byli równie brutalni jak Patrol i nie trzymali się przepisów. Wierzył, że Mura nie żartował.
       - Co chcecie wiedzieć?
       - Mów prawdę - odrzekł Wilcox.
       - Przecież cały czas mówię tylko prawdę - zaoponował Snall. - Znaleźliśmy w górach instalację Przodków. Działa na statki w ten sposób, że kiedy trafią na odpowiedni promień lub falę, albo coś w tym rodzaju, ściąga je tutaj, a one spadają z ogromną prędkością. Nie wiem dokładnie, jak to działa. Nikt, oprócz kilku ludzi z łączności, nie widział tego urządzenia.
       - To dlaczego nie podziałało na Królową Slońca? - zapytał Kosti.  Wylądowała bez problemu.
       - Urządzenie nie było wtedy włączone. Mieliście na pokładzie Salzara, prawda?
       - A kim jest Salzar? - indagował Mura.
       - Salzar - Gart Salzar - był pierwszym, który zrozumiał, jaki skarb mamy w ręku. Ukrył nas, kiedy kręcili się tu ludzie Inspekcji. Siedzieliśmy cicho, a Salzar musiał coś zrobić, bo wiedział, że jeśli planeta zostanie wystawiona na aukcję, będziemy mieć problemy. Wziął kosmolot, który udało nam się doprowadzić do stanu używalności i wyprzedził Griswolda w drodze na Naxos. Tam skontaktował się z wami i takim to sposobem mamy pusty i nowy frachtowiec gotowy do załadunku
       - Wasz łup, co? A jak wy się tutaj znaleźliście? Też katastrofa?
       - Salzar był tu pierwszy. Jakieś dziesięć, dwanaście lat temu rozbił się tutaj jego statek, ale nie mieli wielkich strat. Ci, którzy przeżyli, przeszukali teren i znaleźli tę maszynę Przodków. Siedzieli przy niej tak długo, aż nauczyli się ją obsługiwać. Teraz mogą je włączać i wyłączać, kiedy zechcą. W czasie, gdy kręcili się tu ludzie Inspekcji, była wyłączona, bo Salzar wyleciał gdzieś na inną planetę i baliśmy się, że mógłby się roztrzaskać przy powrocie.
       - Szkoda, że się tak nie stało - skomentował Wilcox. - A gdzie jest to urządzenie? Snall pokręcił głową.
       -- Nie wiem - Kosti zrobił krok naprzód; przerażony kierowca krzyknął: To najprawdziwsza prawda! Tylko ludzie Salzara wiedzą, gdzie jest i jak działa.
       - Ilu ich jest? - chciał wiedzieć Kosti.
       - Salzar i pięciu, albo czterech innych. Jest w górach, gdzieś tam - wskazał drżącą ręką odległe szczyty.
       - Myślę, że może powinieneś przypomnieć sobie coś więcej - zaczął Kosti, gdy nagle odezwał się Dan:
       - To dlaczego Snall w ogóle jechał w tę stronę, jeśli nie wiedział, dokąd zdąża?
       Mura przymknął oczy zapinając pasek hauby pod brodą.
       - Sądzę, że trochę się zaniedbaliśmy. Powinniśmy byli zostawić strażnika na górze. Może zabłąka się tu jakiś przyjaciel Snalla.
       Więzień studiował w tym czasie czubki butów. Dan podszedł do klifu i zaproponował:
       - Rozejrzę się stamtąd.
       Na pierwszy rzut oka sytuacja na równinie nie zmieniła się. Wszystkie włazy na Królowej były nadal zamknięte. Przez lornetkę dostrzegł również obozowiska wrogów, a w niewielkiej odległości od swego stanowiska zobaczył coś, co bardzo go zainteresowało.
       Jeden z tych dziwnych pełzaczy oddalał się od reszty. Na platformie było czterech ludzi: kierowca oraz dwaj jego koledzy podtrzymujący kogoś jeszcze. Dan nie miał wątpliwości, że ten czwarty pasażer miał na sobie tunikę Branżowca.
       - Rip! - Chociaż nie był w stanie dostrzec twarzy jeńca, wiedział, że pojmany to Shannon. Pełzacz kierował się w tę samą dolinę, w której tubylcy zaatakowali Snalla.
       Mieli więc teraz szansę nie tylko uwolnić Ripa, ale również zmniejszyć siły przeciwnika. Dan podczołgał się do brzegu klifu i machając ręką dał znak kolegom na dole. Wilcox i Mura skinęli głowami, a Kosti odprowadził więźnia w ustronne miejsce. Dan znalazł sobie bardziej dogodny punkt i w narastającym napięciu czekał na pojazd wroga.

ROZDZIAŁ 14. - BITWA
       
       - Sądzę, że nadszedł czas - Mura postanowił towarzyszyć Danowi na szczycie - żebyśmy przyjęli zwyczaje naszych sprzymierzeńców - tubylców. Jak radzisz sobie z rzucaniem ciężkimi przedmiotami, Thorson? - steward pochylił się, po czym wziął w rękę kamień wielkości swojej pięści.
       Wycelował i cisnął go w dół doliny. Usłyszeli, jak uderza o skałę. Dan zrozumiał teraz, o czym myślał Mura naśladując kuliste stwory. Ogień z miotaczy był zbyt groźny dla Ripa. W odpowiedzi na taki atak wrogowie mogli go zabić lub ciężko zranić. Kamienie były o tyle bezpieczne, że celowane wyłącznie w przestępców nie mogły zaszkodzić Ripowi. Poza tym to mieszkańcy Otchłani zostaną posądzeni o atak. Użycie innej broni zdradziłoby Ziemian.
       Kosti okrążył podnóże góry i ukrył się poniżej stanowiska zajmowanego obecnie przez Murę. Dan przebiegł na drugą stronę kotliny i wspiął się na wąski występ skalny. Przykucnął, zebrawszy trochę kamieni.
       Nie mieli zbyt dużo czasu na przygotowania. Chrzęst pełzacza po nierównym terenie odbijał się echem wśród skał. Wkrótce Branżowcy dostrzegli, jak pojazd przedziera się z trzaskiem przez zarośla, po czym zwalnia i zatrzymuje się. Najwidoczniej interkom kierowcy był włączony, bo wyraźnie usłyszeli jego słowa:
       - Jest wóz Snalla - rozwalony! Co się dzieje?
       Jeden z opiekunów Ripa wyskoczył z maszyny i ruszył w tamtym kierunku. W tym momencie Mura dał znak do ataku.
       W hełm niedoszłego detektywa uderzył kamień. Człowiek stracił równowagę i szukał oparcia w gąsienicy pełzacza. Dan cisnął w jego stronę kolejny skalny odłamek, po czym wymierzył w kierowcę pojazdu.
       Ranni zaczęli wrzeszczeć i Rip ocknął się. Chociaż ręce miał z tyłu zawiązane, całym ciałem rzucił się na wartownika i razem z nim wylądował na ziemi. Kierowca włączył tymczasem silnik i maszyna ruszyła w deszczu kamieni rzucanych przez trzech Branżowców.
       Jeden z przestępców zdołał wejść na platformę, a drugi wyśliznął się z objęć Ripa. Miał w ręku miotacz i teraz schylił się nad Shannonem ze złośliwym uśmiechem. Nagle jego twarz zamieniła się w czerwoną miazgę. Wydał z siebie przeraźliwy okrzyk i osunął się w tył. Dostrzegł go jeden z ludzi na platformie.
       - Kraner! Te przeklęte gnomy rozwaliły mu twarz! Nie, nie zatrzymuj się! Zostawmy tego Branżowca! Dostaną nas, jeśli zwolnisz!
       Pełzacz jechał w kierunku gór. Z jakiegoś powodu przestępcy nie spalili pobliskich krzaków. Atak był taki niespodziewany, że najwyraźniej myśleli tylko o ucieczce.
       Gdy minęli wóz Snalla i zniknęli Branżowcom z oczu, Kosti wyczołgał się z ukrycia i ruszył w stronę Ripa. Kilka minut później dołączył do niego Dan.
       Shannon leżał na boku ze związanymi rękami. Miał podbite oko i krwawiły mu wargi.
       - Sporo przeżyłeś, bracie - mruknął Kosti, gdy ukląkł, aby przeciąć sznur.
       Rip odpowiedział, z trudem poruszając przeciętymi ustami:
       - Zaskoczyli mnie Tuż przy Królowej. Statek nie ruszy Jakiś promień chwyta wszystko, co znajdzie się w jego zasięgu Ściąga tutaj i roztrzaskuje
       Dan podłożył ramię pod jego plecy i pomógł mu usiąść. Rip wydał z siebie stłumiony okrzyk i przyłożył rękę do lewego boku.
       - Masz jeszcze jakieś rany? - Kosti wyciągnął rękę chcąc rozpiąć tunikę kolegi, ale ten odsunął pomocną dłoń.
       - Myślę, że mam złamane żebro, a może dwa. Ale słuchajcie - oni mają Królową.
       - Wiemy. Złapaliśmy jednego z nich - powiedział Dan. - Jechał tym pełzaczem. Wszystko opowiedział. Może uda nam się przy jego pomocy zrobić jakiś interes Czy możesz chodzić?
       - Rzeczywiście, czas już, żebyśmy się wycofali. - Mura zszedł do nich ze skały. - Mieli włączone nadajniki, kiedy ich napadliśmy. Nie wiadomo, ile usłyszeli ci w obozie.
       Rip mógł iść, ale trzeba go było podtrzymywać. Po kilkunastu minutach dotarli do swojej maszyny i Wilcoxa.
       - Jakieś wieści o Kamilu? - zapytał Kosti.
       - Nie ma wątpliwości, że jest w ich rękach - odparł Rip. - Ale domyślam się, że trzymają go gdzieś indziej, może w głównej kwaterze Mają sporo ludzi. I mogą tak więzić Królową aż zardzewieje jeżeli tylko zechcą
       - Tak właśnie mówił Snall - odezwał się ponuro Wilcox. - Ponadto twierdził, że nie wie, gdzie jest ta tajemnicza instalacja. Mam co do tego pewne wątpliwości.
       Słysząc to, związany i zakneblowany więzień zaczął się wiercić i wydawać stłumione dźwięki, próbując w ten sposób udowodnić swą szczerość.
       - Tam, na końcu kotliny jest jedno z wejść, prawdopodobnie do składu żywności i baraków - poinformował Rip. - A to urządzenie nie może być od nich daleko.
       Dan dotknął końcem buta wiercącego się Snalla.
       - Czy sądzicie, że moglibyśmy wymienić tego rodzaju tutaj osobnika na Aliego? Albo chociaż zmusić go do wskazania drogi?
       Rip miał na to odpowiedź.
       - Wątpię. To bezwzględni ludzie. Śmierć Snalla nie ma dla nich większego znaczenia.
       Spojrzenie przekrwionych oczu jeńca mówiło, że Rip nie mylił się. Najwidoczniej nie wierzył w pomoc kompanów. Zrobiliby coś może dla niego, gdyby od jego uwolnienia zależało ich własne życie.
       - Dwóch inwalidów i trzech zdrowych ludzi - zadumał się Wilcox. - Czy wiesz może, Shannon, ilu ich jest w górach?
       - Około setki. Stanowią dobrze zorganizowaną armię - odrzekł przygnębiony Rip.
       - Możemy tak tu siedzieć, aż powymieramy z głodu - Kosti przerwał ciszę, która zapadła po słowach Shannona. - W ten sposób jednak niczego nie wskóramy, prawda? Ja wolałbym jednak podjąć ryzyko. Może nam się uda. Przecież nie może być aż tak źle
       - Snall mógłby nas poprowadzić, przynajmniej tak daleko, jak zdoła - rzekł Dan. - Moglibyśmy się tu trochę pokręcić, ocenić sytuację i nasze szansę
       - Gdyby można było skontaktować się z Królową - Wilcox uderzył pięścią w kolano.
       - W pełnym słońcu Chyba jest jeden sposób - zaczął Mura.
       Trzeba było pójść do zniszczonego pełzacza w dolinie i odkręcić lśniącą, metalową płytę, która zabezpieczała tył oparcia kierowcy. Z pomocą Dana steward wciągnął ją na szczyt skały, po czym ustawili ją pod takim kątem, żeby odbijała światło słoneczne. Można więc było wysłać sygnał.
       - Powinno to być równie dobre, jak nasze latarki w nocy - powiedział uśmiechając się nieznacznie Mura. - O ile ci zbrodniarze na dole nie mają oczu z tyłu czaszki, jedynymi ludźmi, którzy zobaczą to migotanie, będą nasi ze sterowni.
       Zanim jednak skorzystali ze swego prymitywnego nadajnika, zeszli jeszcze raz na dół. Wilcox, Rip i Kosti z więźniem przenieśli się teraz do drugiej doliny. Po paru drobnych naprawach pełzacz Snalla był gotów do jazdy. Cała czwórka czekała przy maszynie, podczas gdy Dan i Mura męczyli się z metalową płytą przesyłając na statek informację o sytuacji.
       Potem pozostało tylko czekać na odpowiedź. Nie mogli podjąć swojego przedsięwzięcia bez zgody Kapitana.
       Dan już tracił nadzieję, gdy nagle zauważył, że ktoś rytmicznie zasuwa owalne iluminatory na Królowej. Rozległ się charkotliwy dźwięk i przy jednym ze stanowisk przeciwnika pojawiły się kłęby dymu. A więc zrozumieli ich! Ludzie na statku zajmą się wrogiem, gdy tymczasem grupa Wilcoxa wyruszy do głównej kwatery przestępców w nadziei znalezienia jakiegoś rozwiązania tej niekorzystnej sytuacji.
       Wszyscy zmieścili się na pojeździe Snalla. Kosti siedział za sterami, a więzień między Danem a Murą. Platforma była wyposażona w uchwyty, których brakowało na ich własnym pełzaczu, a które tak bardzo ułatwiały utrzymanie równowagi w górzystym terenie.
       Dan uważnie obserwował porosłe krzakami stoki. Ciągle pamiętał niespodziewany atak mieszkańców Otchłani. Być może rzeczywiście były to nocne stworzenia, ale ostatnia walka mogła zakłócić ich rytm dnia i czaiły się teraz gdzieś w ukryciu, gotowe do ataku.
       Dolina zwężała się i zakręcała. Pojazd podskakiwał w nierównym korycie strumienia, a woda sięgała siedzącym na platformie do kolan. Tak jak i w dolinie obok ruin, tak i tutaj widać było liczne ślady pojazdów. Znaczyło to niewątpliwie, że jechali uczęszczaną drogą.
       Nagle strumień zamienił się w mały wodospad, u stóp którego powstał niewielki staw. Dolina kończyła się skalną ścianą. Kosti wyrwał knebel z ust Snalla.
       - W porządku - powiedział tonem człowieka, który nie da się zbyć byle czym. - Co trzeba zrobić, żeby się przez to przedostać, cwaniaczku?
       Snall oblizał spuchnięte wargi i zawadiacko obejrzał się. Mimo, że był związany i całkowicie zależny od Branżowców, najwyraźniej odzyskał pewność siebie.
       - Sami zgadnijcie - odparł. Kosti westchnął.
       - Strasznie nie lubię tracić czasu, ale jeśli trzeba cię będzie zmusić do mówienia, to chętnie to zrobię, rozumiesz?
       Zanim Kosti mógł spełnić swą groźbę, wszyscy znaleźli się w kłopotach. Tuż nad głową Kostiego przeleciał pierwszy kamień, a potem drugi trafił więźnia.
       To te trolle! Dan skierował wachlarz promieni usypiających w stronę skały, choć nie widział, aby ktokolwiek tam się poruszał. Był jednak przekonany, że właśnie stamtąd wyrzucono kamienie.
       Kolejny odłamek skalny z impetem uderzył w pojazd. Wilcox skoczył na piaszczysty brzeg, pociągając za sobą Ripa i kryjąc się częściowo pod platformą maszyny. Mura również włączył swój miotacz promieni usypiających i, stojąc po kolana w wodzie, bez pośpiechu, dokładnie spryskał każdy centymetr wznoszącego się przed nim klifu.
       To Snall zakończył tę nierówną walkę z cieniami. Kosti zaciągnął go w bezpieczne miejsce i najwidoczniej rozciął mu więzy, by mógł się swobodniej poruszać. Ale jeniec skorzystał z sytuacji i rzucił się na opuszczony pełzacz. Usiadł za sterami, uderzył pięścią w zestaw przycisków i wtedy rozległ się pisk tak przeraźliwy, że Dan zatkał uszy usiłując obronić się przed bólem przez ten dźwięk wywołanym.
       Rezultat ataku na ich błony bębenkowe dorównywał swoją niedorzecznością najbardziej wymyślnym scenom z pokazów video, które Dan musiał zaliczyć w Syndykacie. Lita skała zamykająca kotlinę nagle uniosła się. Jeniec najwyraźniej był na to przygotowany, więc jako pierwszy prześliznął się przez ciemny otwór, umykając potężnym dłoniom Kostiego.
       Mechanik z potwornym wrzaskiem rzucił się za Snallem. Dan podążył za obydwoma w czeluść. Z rozświetlonego słońcem dnia przenieśli się w szarość mroku. Snall był daleko przed nimi.
       Dan przebiegł już spory kawałek, gdy zaczął rozsądnie myśleć. Krzyknął na Kostiego, a jego słowa zwielokrotniło dudniące echo. Zwolnił, lecz jego kompan nadal podążał w głąb jaskini.
       Dan, ciągle niezdecydowany, zawrócił w stronę wejścia. Mogli zostać odcięci od reszty Co powinien zrobić: biec za Kostim, czy spróbować ściągnąć pozostałych? Dotarł do magicznej bramy w momencie, kiedy Mura spacerkiem wchodził do jaskini. I nagle, ku przerażeniu Dana, wyjście zamknęło się! Rozległ się szczęk metalu i skalna ściana odcięła ich od słońca.
       - Drzwi! - Dan rzucił się na wrota z takim samym poświęceniem, jak w pogoń za Snallem. Poczuł jednak na ramieniu silny uścisk Mury.
       - Nie bój się - rzekł steward. - Nie ma żadnego zagrożenia. Wilcox i Shannon są bezpieczni. Mają promienie usypiające, a w dodatku mogą użyć tego klaksonu, jeśli będą chcieli tu wejść. Ale gdzie jest Karl? Zniknął?
       Głos Mury działał uspokajająco. Mały człowiek zachowywał się tak, jakby nic się nie wydarzyło, toteż Dan opanował się.
       - Widziałem, jak biegł za Snallem.
       - Miejmy nadzieję, że go dogonił. Wolałbym mieć tego typka na oku, bo inaczej opowie o nas swoim kumplom.
       Pospieszyli w głąb korytarza, aż dotarli do ostrego zakrętu w lewo. Dan nasłuchiwał w napięciu, ale gdy w końcu do jego uszu doszło dudnienie stóp o skalne podłoże, stwierdził, że jest to dźwięk, jaki wydaje tylko jedna para nóg. Chwilę później pojawił się mechanik. Jego śmiertelnie poważną twarz oświetlały nikłe promienie emitowane przez gładkie, kamienne ściany.
       - Gdzie Snall? - spytał Dan. Kosti zmarszczył brwi.
       - Przeszedł przez jedną z tych przeklętych ścian
       - Gdzie dokładnie? - Mura ruszył w stronę, z której przybiegł mechanik.
       - Wrota zatrzasnęły się mi tuż przed nosem - odparł Kosti. - Nie możemy iść za nim. Chyba że macie ze sobą ten klakson z pełzacza.
       Korytarz kończył się kilkadziesiąt metrów dalej ścianą tak gładką, jak te wszystkie, które widzieli na zewnątrz. Nie była ona jednak z kamienia, lecz z tej samej substancji, z której powstały domy Przodków.
       - To tutaj? - Mura uderzył pięścią w mur, a Kosti skinął ponuro głową.
       - Nie widać tu żadnego otworu
       Dudnienie, do którego zdążyli się już przyzwyczaić, wyczuwalne było zarówno w ścianach, jak i w podłodze. Trudno powiedzieć, w jakim stopniu ten rezonans pogłębiał ich niepokój, ale niewątpliwie przyczynił się do tego, że w nikłym świetle wąskiego korytarza czuli się jak w pułapce.
       - Wygląda na to, że utknęliśmy - odezwał się mechanik. - Chyba że wyjdziemy znowu na zewnątrz. Co wy na to? A gdzie Wilcox i Shannon?
       Dan wszystko mu wyjaśnił. On również miał teraz nadzieję, że pozostali w dolinie koledzy znajdą odpowiedni klawisz i otworzą wrota. Zdecydował się tam wrócić, ruszył więc wzdłuż korytarza w kierunku wejścia. Doskonale pamiętał drogę: najpierw prosto, a potem pod kątem ostrym w prawo
       Gdy jednak dotarł do zakrętu, nie ujrzał następnego, długiego holu, lecz szczelinę głęboką na około półtora metra. Zatrzymał się oszołomiony. Był przecież tylko jeden korytarz, i to bez żadnych wylotów. Powinien mieć przed sobą prostą drogę do wyjścia, a zamiast tego wyrastał z ziemi kolejny mur. Wyciągnął rękę i dotknął gładkiej powierzchni. To nie była fatamorgana.
       Odwrócił się na pięcie z tłumionym okrzykiem strachu i zobaczył wyrastającą ze skały następną ścianę, która odcinała go od Kostiego i Mury. Zareagował natychmiast i zdążył wczołgać się w zwężający się otwór. Gdyby nie ogromna silą Kostiego, mógł przepłacić życiem ten brawurowy skok. Metal uderzył o metal, zabrzęczą], i oto znaleźli się w dwumetrowej celi.
       - Wspaniale - mruknął Kosti. - Potrzymają nas tutaj, aż znajdą czas, żeby się nami zająć. Mura drgnął.
       - Teraz nie ma już wątpliwości, że Snall ich ostrzegł.
       Steward jednak nie wyglądał na zmartwionego. Kosti walił w ścianę i przysłuchiwał się odgłosom, jakby miał nadzieję, że w ten sposób odkryje tajemnicę skał zamykających się w najmniej pożądanym momencie.
       - Są zdalnie sterowane - kontynuował spokojnie Mura. - Sądzą na pewno, że mają nas w garści.
       - Ale się mylą, prawda? - pytanie Dana było uzasadnione wobec zachowania kolegi.
       - Zobaczymy. Drzwi zewnętrzne są kontrolowane przez dźwięki. Słyszałem, jak Tang mówił, że zakłócenia spowodowane tą instalacją mieszczą się częściowo w zakresie przez nas niesłyszalnym. A więc może znajdziemy rozwiązanie tej zagadki.
       Rozpiął tunikę i zaczął szperać w wewnętrznej kieszeni, w której wszyscy Branżowcy przechowują swoje najcenniejsze skarby. Wyjął około dziesięciocentymetrową rurkę z białej, wypolerowanej substancji. Mógł to być kawałek kości.
       Kosti przestał walić w ścianę.
       - A więc to jest twój zaczarowany flet
       - Właśnie. I zaraz sprawdzimy, czy służy wyłącznie do wabienia insektów na Karmuli.
       Przyłożył miniaturową rurkę do ust i dmuchnął, chociaż uszy Ziemian nie zarejestrowały żadnego dźwięku. Radość Kostiego znikła.
       - Bez sensu Mura uśmiechnął się.
       - Jesteś strasznie niecierpliwy, Karl. Ta piszczałka ma dziesięć ultra dźwiękowych nut, a ja wykorzystałem zaledwie jedną. Dopiero, gdy wypróbuję wszystkie, będziesz mógł powiedzieć, że nie mamy klucza do tych drzwi.
       Nastąpiła długa cisza i nic się wokół nie zmieniło.
       - Nic z tego - kręcił głową Kosti.
       Mura nie zwracał na niego uwagi. W przerwach odsuwał flet od ust i odpoczywał chwilę. Dan był przekonany, że steward zagrał już ponad dziesięć dźwięków, a mimo to nadal nie okazywał zniechęcenia.
       - To już więcej niż dziesięć - zaatakował go Kosti.
       - Sygnał, który otworzył pierwsze drzwi, składał się z trzech dźwięków. Teraz więc muszę sprawdzić wszystkie kombinacje - podniósł znowu instrument do ust.
       Kosti usiadł na podłodze, najwyraźniej odcinając się od działań, które uznał za bezskuteczne. Dan przykucnął obok. Cierpliwość Mury była niewyczerpana: minęła już jedna pełna godzina i ponad połowa drugiej. Dan zastanawiał się nad ilością powietrza w tej klitce. Nie dostrzegł żadnych szpar, którymi mogło dostawać się do środka, chyba że przenikało przez ściany skalne tak jak światło. Nie ulegało jednak wątpliwości, że zapas tlenu był ciągle odnawiany.
       - To fiukanie nie zaprowadzi nas do nikąd - Kosti był już rozdrażniony. - Prędzej zedrzesz do końca rurkę, niż się przedostaniesz przez mur - powiedział uderzając dłonią w skałę.
       Jak za dotknięciem czarodziejskiej różdżki, odcinek skalnej ściany poruszył się i powstała wysoka na około dwa metry, bardzo wąska szczelina.

ROZDZIAŁ 15. - LABIRYNT
       
       - Udało się! - krzyknął Dan. Kosti zabrał się już do rozsuwania ciężkich drzwi - wyglądało na to, że dawno nie były używane.
       - To nie jest dobra droga - marudził mechanik wytężając wszystkie siły, aby poszerzyć otwór.
       - Nie, to na pewno nie jest korytarz - przytaknął Mura. - Ale niewątpliwie jest to jakieś wyjście z obecnej sytuacji i powinniśmy się z tego cieszyć. Ponadto wygląda, jakby nie było często używane, a to nawet lepiej dla nas. Musiałem trafić na jakąś rzadką kombinację. - Wytarł ostrożnie flet i schował do kieszeni.
       Mimo że Kosti rozsunął drzwi maksymalnie, przejście było bardzo niewielkie, i o ile Mura poradził sobie z nim bez trudu, Kosti i Dan nieźle musieli się namęczyć. Przez moment mieli nawet obawy, że mechanik nie zdoła się przecisnąć. Przepchał swoje wielkie cielsko dopiero wtedy, gdy zrzucił podręczny pas i tunikę.
       Teraz znaleźli się w drugim korytarzu, nieco węższym niż klitka, w której byli uwięzieni. Ze ścian promieniowało to samo szare światło. Po paru pierwszych krokach Dan stwierdził, że stąpa po czymś miękkim. Spojrzał w dół i dostrzegł warstwę kurzu przykrywającą zarówno podłogę, jak i jego buty. Miał wrażenie, jakby chodził po suchym, nadmorskim piasku.
       Mura odpiął latarnię od pasa i skierował snop światła przed siebie. Ślady ludzkich stóp były tylko tam, gdzie sami je zostawili. Nikt więc tędy już od lat nie przechodził, może tylko jakiś uciekający z twierdzy Przodek, dawno, dawno temu.
       - Hej! - wrzasnął nagle przerażony Kosti. Tam, gdzie przed sekundą było wąskie przejście, teraz pojawiła się gładka ściana. Powrót był więc niemożliwy.
       - Znowu złapali nas w potrzask! - dodał mechanik chrapliwym głosem, ale Mura miał na ten temat inne zdanie.
       - To chyba nie oni. Jest tu może jakiś mechanizm, który zamyka wrota automatycznie, gdy tylko ktoś tędy przejdzie. Nikt przecież nie używał tego korytarza od lat. Myślę, że Rich i jego ludzie nawet nie zdają sobie sprawy z jego istnienia. Sprawdźmy, dokąd nas zaprowadzi ta droga - przekonywał ich ożywiony steward.
       Wydawało się, że przez parę metrów korytarz wiódł równolegle do ich poprzedniego miejsca pobytu. W gładkich ścianach nie było widać najmniejszego otworu, a mijają być może niezliczone ilości drzwi, które rozsunęłyby się w odpowiedzi na określoną kombinację nieuchwytnych dla ludzkiego ucha dźwięków. Nie mieli jednak ani czasu, ani sił, żeby teraz sprawdzić wszystkie możliwe tony.
       - Powietrze - szepnął Mura. Dan również wyczuł świeży powiew wiatru. Z zapachu kurzu i śmierci, którą przesiąknięty był ten tunel, wyłowili woń chłodu zewnętrznego świata i rosnących na Otchłani ziół. Tam, w dolinie, ich powonienie nie było tak wyczulone. Teraz jednak pragnęli tych zapachów
       Branżowcy dotarli wreszcie do źródła tego powiewu, znaleźli otwór w ścianie. Oprócz dudnienia instalacji usłyszeli teraz również jakiś szum. Dan wsunął rękę w czeluść i poczuł, jak jego palce muska delikatny prąd powietrza.
       - Kanał wentylacyjny? - odezwał się zaciekawiony Kosti. Wcisnął głowę i ramiona w otwór. - Można się w nim spokojnie poruszać - stwierdził oświetliwszy wnętrze latarnią.
       - Trzeba to miejsce zapamiętać - przytaknął Mura - ale najpierw zbadajmy do końca ten korytarz.
       Po dwudziestu minutach natknęli się na kolejną ścianę, lecz tym razem Kosti nie tracił ducha.
       - Weź tę swoją rurkę. Frank, i zrób coś z tą skałą - podsunął Murze rozwiązanie.
       Ale steward nie sięgnął po flet. Dokładnie przyglądał się nowej przeszkodzie. Nie był to tym razem wyjątkowo gładki materiał, z którego zrobiono poprzednie drzwi i budynki w mieście Przodków. Teraz mieli przed sobą zwyczajną, chropowatą skałę.
       - Nie sądzę, żeby moja fujarka na cokolwiek się przydała - powiedział spokojnie. - To koniec drogi i nie ma tu żadnego przejścia.
       - Ale ten korytarz na pewno gdzieś prowadzi! - zaoponował Dan.
       - Niewątpliwie tak. Są na pewno w tym tunelu drzwi, których nie widzimy, i zestawy dźwięków, które służą do ich otwierania, ale nie sądzę, żeby było rozsądne zajmować się ich szukaniem w tej chwili. Wróćmy lepiej do tego kanału powietrznego. Jeśli są tam jakieś przejścia, to może dotrzemy do następnego korytarza.
       Ruszyli zatem w drogę powrotną. Tak jak stwierdził Kosti, tunel był duży: on i Dan mogli się spokojnie w nim poruszać na czworakach. Nie było w nim również kurzu tak dokładnie pokrywającego boczny korytarz.
       Po kolei wskoczyli w ciemny otwór. Zabrakło im nagle nikłego światła korytarzy - ściany tunelu nie jaśniały pożytecznym, choć upiornym blaskiem.
       Mura kroczył z latarnią w ręku jako pierwszy. Nie mogli narzekać - rozmiary kanału były odpowiednio duże, a w dodatku owiewał ich chłodny, rześki wiatr. Przeszkadzało im jedynie nieustające dudnienie, które wdzierało się poprzez ramiona i nogi w głąb ciał.
       Steward wyłączył lampę.
       - Światło przed nami - rozległ się jego ochrypły szept.
       Gdy oczy Dana przyzwyczaiły się do ciemności, dostrzegł to samo - krążek bladej szarości. Znaleźli więc koniec kanału.
       Gdy zbliżyli się do wylotu, coraz wyraźniej widzieli zamykającą go kratę. Steward przywarł do niej pierwszy i wówczas Dan usłyszał, jak nieustraszony dotychczas człowiek z trudem łapie oddech.
       Gdy Mura na powrót przylgnął do ściany kanału, jego miejsce zajął Dan. Zobaczył ogromną przestrzeń - całe wnętrze góry najwyraźniej zostało wydrążone. Zamiast skalnej ściany wznosiła się przed nimi osobliwa konstrukcja.
       Była to budowla bez dachu, której mury zewnętrzne kończyły się jakieś dwa metry poniżej kraty kanału wentylacyjnego. Nie były one jednak proste, lecz powyginane i powykręcane. Utworzone w ten sposób pomieszczenia zupełnie nie przypominały ziemskich pokoi i kajut. Korytarze nie miały początku i wiodły do ośmio lub sześciokątnych sal bez drzwi. Widać też było całe szeregi połączonych bez celu izb - żadna ze skrajnych nie posiadała jednak ani wejścia, ani wyjścia.
       Ściany miały około metra grubości, toteż człowiek mógłby po nich spokojnie spacerować, usiłując dociec sensu istnienia tego labiryntu. Mógłby też przejść na drugą stronę. Dla Branżowców nie było drogi powrotnej, więc na taki właśnie spacer będą musieli się odważyć. Dan cofnął się, aby i Kosti zobaczył, co go czeka.
       Mechanik zadziwiony przyglądał się tajemniczej strukturze.
       - Czemu to służy? - mruknął. - To przecież nie ma sensu
       - Na pewno nie jest to zgodne z naszym rozumieniem celowości - zgodził się Mura - ale masywność tej budowli sugeruje, że stworzono ją z określonego powodu. Nikt przecież nie wznosi takich gmachów dla zabawy.
       Dan jeszcze raz przysunął się do kraty.
       - Będziemy musieli przez to przejść
       - No pewnie, a potem wyrosną nam skrzydła, tak? - ironizował Kosti.
       - Możemy zsunąć się na szczyt tego muru -jest dostatecznie szeroki, żeby po nim iść. W ten sposób dotrzemy na drugą stronę.
       Kosti zamilkł. Potem swoimi wielkimi .dłońmi zaczął sprawdzać osadzenie kraty.
       - Trochę potrwa, zanim ją wyciągniemy. - Wyjął ze swej torby podręczny zestaw narzędzi i zajął się piłowaniem.
       W czasie tego postoju zjedli kolejne, skąpe racje ze swych zapasów. Światło groty pozostawało niezmienione, toteż zupełnie nie zdawali sobie sprawy z pory dnia. Ich zegarki nadal działały i wskazywały popołudnie, ale równie dobrze mógł to być środek nocy.
       Kosti połknął swoją porcję skondensowanego pokarmu i wrócił do pracy przy kracie. Minęły dwie godziny, zanim odłożył narzędzia.
       - Gotowe! - pchnął ostrożnie metalową siatkę, a ta zwinęła się i przejście stało przed nimi otworem. Kosti jednak nie ruszył się z miejsca, jak tego oczekiwał Dan. Cofnął się tylko i pozwolił kolegom przejść. Mura wsunął głowę w otwór, a następnie spojrzał w tył na Dana.
       - Ktoś musi mi pomóc zejść na mur - jestem za niski
       Wyciągnął ręce i Dan zacisnął dłonie wokół jego nadgarstków. Powoli spuszczał się z kanału, ale w pewnym momencie niebezpiecznie pociągnął za sobą młodszego kolegę. Dan straciłby równowagę, gdyby nie natychmiastowa reakcja Kostiego, który chwycił go za biodra i tym samym uchronił obu Branżowców przed upadkiem.
       - Udało się! - Mura przesunął się o parę kroków w prawo i czekał.
       Teraz Dan opuszczał się w dół.
       - Powodzenia! - usłyszał nagle słowa Kostiego. Dostrzegł również, że mechanik cofa się w głąb kanału, zamiast czekać u jego wylotu na swoją kolej.
       - O co ci chodzi? - zapytał Dan zaskoczony zachowaniem kolegi.
       - Ten odcinek drogi musicie pokonać sami - odpowiedział mu spokojnie Kosti. - Nie mam zdrowia na takie wysokości. Nie utrzymałbym równowagi na tych murach: po dwóch krokach byłoby po mnie.
       Dan zapomniał o chorobie tego potężnego człowieka. Ale co mieli teraz zrobić? Jedynym wyjściem dla nich było pokonanie tego labiryntu ścian, a tymczasem Kosti nie mógł po nich chodzić. Nie zostawią go przecież tutaj
       - Posłuchaj, chłopcze - kontynuował mechanik. - Wy dwaj musicie iść dalej. Ja tu zostanę. Jeśli jest stąd jakieś wyjście, a wy do niego dotrzecie, to i mnie być może uda się przejść przez te mury. Gdybym poszedł z wami teraz, mielibyście tylko kłopot. Uwierz mi, tak jest lepiej.
       Może tak rzeczywiście było lepiej, ale Dan nie mógł się na to zgodzić. Parę sekund później nie miał już jednak nic do powiedzenia: silne dłonie mechanika trzymały go jeszcze przez chwilę, lecz gdy tylko stopy Dana dotknęły podłoża, Kosti zwolnił uchwyt.
       - Kosti nie idzie z nami. Mówi, że nie dałby rady. Mura skinął głową.
       - Tak, przejście po tych murach byłoby dla niego udręką. Ale jeśli znajdziemy wyjście, wrócimy tu i przeprowadzimy go przez labirynt. Bez niego będziemy się szybciej poruszać, i on o tym wie.
       Dan mimo wszystko czuł się tak, jak gdyby zdradził Kostiego. Niechętnie ruszył w ślad za pewnie stąpającym Murą, który od razu skierował się w głąb pogmatwanej budowli. Ściany miały około sześciu metrów wysokości, a w pokojach i korytarzach brak było jakiegokolwiek wyposażenia. Wszystko wyglądało tak, jakby od paru wieków nikt do tych miejsc nie zaglądał. Mura skierował snop światła w dół, do niewielkiego pomieszczenia i wydał z siebie stłumiony okrzyk.
       Dan przysunął się bliżej, chcąc zobaczyć powód przerażenia stewarda. W kącie leżał stos białych ludzkich kości. A więc ktoś kiedyś tu mieszkał, ktoś, kto pozostał tu na całą wieczność.
       Przyjrzeli się rozrzuconym wokół strzępom ubrania. Dostrzegli również błyszczący metal - doskonale zachowane kajdanki.
       - Więzień - powiedział steward powoli. - Człowiek, którego by tutaj zamknięto, może błądzić po labiryncie przez całe lata i nigdy nie znajdzie wyjścia
       - Czy w takim razie ten tutaj jest już od czasów - Dan nie potrafił nawet określić ilości wieków, które minęły od zniszczenia miasta i spalenia planety.
       - Nie, nie sądzę. Ten jest z rasy ludzkiej i chociaż zmarł wiele lat temu, to jednak nie aż tak dawno. Ktoś odkrył to, co pradawni budowniczowie zostawili i wykorzystał do własnych celów.
       Od tej pory przyglądali się wszystkim szczegółom w mijanych pomieszczeniach. Często skręcali, ale zawsze kierowali się w stronę centrum labiryntu. Cała ta przedziwna konstrukcja wydawała się teraz znacznie większa niż wtedy, gdy spojrzeli na nią z kanału wentylacyjnego. Przecinające się, skręcające mury, wraz z zamkniętą w nich pustką, musiały zajmować kilkanaście kilometrów kwadratowych powierzchni.
       - Na pewno jest jakiś powód, cel, dla którego to zbudowano - mruknął Mura. - Ale po co to wszystko? Coś tu jest nie w porządku z geometrią Ściany budynków w mieście też były jakieś niesamowite. To jest dzieło Przodków, nie mam żadnych wątpliwości, ale dlaczego takie coś wymyślili?
       - Więzienie? - podpowiedział Dan. - Można tu spokojnie kogoś zamknąć i wiadomo, że nigdy nie ucieknie. Więzienie i cela egzekucyjna zarazem
       - Nie - steward pokręcił głową. - To zbyt wielkie przedsięwzięcie - istoty ludzkie nie zadają sobie tyle trudu, żeby ukarać przestępców. Istnieją szybsze i mniej nużące sposoby egzekwowania prawa.
       - Ale przecież sam mówiłeś, że Przodkowie być może nie byli istotami ludzkimi.
       - Może rzeczywiście nie byli ludźmi w naszym rozumieniu tego słowa. Ale co tak naprawdę ono znaczy? Używamy tego terminu dość swobodnie, mając na myśli istoty inteligentne, które potrafią opanować swoje środowisko, jak również kierować swoim losem. I w tym znaczeniu Przodkowie zapewne byli ludźmi. Nie wierzę jednak w to, że zbudowano ten labirynt jako więzienie i miejsce egzekucji!
       Mimo, że obaj Branżowcy pewnie stąpali po murach i żaden nie cierpiał na lęk wysokości, poruszali się po wąskich ścieżkach powoli i często przystawali. Dan stwierdził, że gdy zbyt długo przypatrywał się pomieszczeniom w dole, tracił równowagę i było mu niedobrze. Zatrzymywał się wówczas i patrzył w górę na obojętną i spokojną szarość nad ich głowami. Przez cały czas wyczuwali stopami rytm potężnej maszyny, która musiała mieścić się gdzieś w tym łańcuchu górskim. Możliwe nawet, że labirynt był jakąś istotną częścią tego urządzenia. Geometria tego miejsca była nieprawidłowa, jak to określił Mura i wywoływała u obu Ziemian swoiste uczucie strachu.
       Drugiego martwego człowieka znaleźli w dużej odległości od pierwszego i tym razem nie zniszczoną przez czas tunikę udało się im rozpoznać: człowiek miał insygnia Inspekcji.
       - Może kiedyś to nie było więzienie, ale teraz na pewno służy do tego celu - stwierdził Dan.
       - Ten nie żyje od paru miesięcy - Mura cały czas oświetlał skuloną sylwetkę. Dan nie miał jednak ochoty patrzeć. - Może jest z Rimbolda albo z jakiegoś innego zagubionego statku.
       - Mogli tą diabelską maszyną ściągnąć więcej pojazdów Inspekcji. Założę się, że wokół jest mnóstwo wraków.
       - Masz rację. - Mura wstał. - A dla tego biedaka nie możemy już nic zrobić. Chodźmy.
       Dan chętnie zostawił ten niemy dowód dawnej tragedii i ruszył w kierunku następnego skrzyżowania ścian.
       - Czekaj! - steward podniósł dłoń wydając to nieoczekiwane polecenie.
       Dan posłusznie zatrzymał się i spojrzał w tył. Steward wyglądał tak, jakby nasłuchiwał każdą cząstką swego ciała. I wtedy do uszu Dana również dotarł ten dźwięk: to buty kosmiczne uderzały o kamień. Każdy Branżowiec wszędzie rozpozna brzęk magnetycznych podeszew. Wydawało się, że ich właściciel biegnąc zataczał się - stukot był urywany i nieregularny. Mura słuchał chwilę, potem skręcił w prawo i udał się w stronę, z której właśnie przyszli.
       Po chwili wszystko ucichło i Mura zachowywał się jak pies węszący po śladach: zapuszczał się to w prawo, to w lewo, oświetlając zakamarki mijanych pomieszczeń.
       Zatrzymał się właśnie nad dość prostym odcinkiem korytarza, kiedy ponownie rozległ się stukot. Tym razem kroki były wolniejsze, biegnący często zatrzymywał się, jak gdyby tracił siły. Kolejny nieszczęśnik dostał się w pułapkę! Gdyby tylko mogli go znaleźć! Dan posuwał się naprzód równie szybko jak Mura.
       W tym labiryncie dźwięk był jednak podstępnym przewodnikiem: niektóre ściany tłumiły go, inne potęgowały. Nie byli pewni czy dociera do nich zwielokrotnione echo, czy też może człowiek jest tuż obok. Wydawało im się jednak, że idą w dobrym kierunku. Poruszali się równolegle, oddzieleni o jakieś dwa sektory, sprawdzając każdy zakątek.
       Dan okrążył pokój o sześciu ścianach, każda innej długości, i wspiął się na mur będący częścią zakrzywionego korytarza. Przy jednym z zakrętów dostrzegł pochyloną, wspartą o ścianę, postać.
       - Tutaj! - zawołał do stewarda.
       Człowiek w dole doszedł do końca holu i trafił na ścianę. Oparł się o nią i jęcząc osunął na podłogę. Leżał bez ruchu ze schowaną w ramionach głową, nie zdając sobie sprawy z tego, że sześć metrów nad nim stoi jego przyszły wybawca. Dan przyglądał się gładkiej powierzchni i zupełnie nie wiedział, w jaki sposób ma się dostać na dół.
       Mura przybiegł szybko i lekko, jakby całe życie spędził poruszając się wyłącznie po murach labiryntów. Teraz obaj skierowali światło lamp na nieruchome ciało.
       Nie mieli wątpliwości, że podarta tunika należała do Branżowca. Więzień był jednym z nich. Stękając odwrócił się i wtedy zobaczyli jego posiniaczoną i okaleczoną twarz. Dan nie mógł go zidentyfikować, ale steward był całkowicie pewien:
       - Ali!
       Być może Kamil usłyszał swoje imię, a może to jego silna wola ocuciła go. Znowu jęknął i próbował coś powiedzieć, ale z poszarpanych ust wydobywał się tylko bełkot. Mimo że powieki miał spuchnięte, widać było, że patrzy na nich.
       - Ali - zawołał Mura. - Jesteśmy tutaj. Czy rozumiesz?
       Kamil uniósł w ich stronę zmasakrowaną twarz i wydusił z trudem:
       - Kto? Nie widzę!
       - Mura i Thorson - krótko odpowiedział steward. - Jesteś ranny?
       - Nic nie widzę. Zgubiłem Głodny
       - Jak się tam dostaniemy? - zastanawiał się Dan. Gdyby tak mieli liny, którymi przywiązywali się do pełzacza! Ale zostawili je po drodze i teraz nie mieli nic, co mogłoby spełnić tę samą funkcję.
       Mura odpiął pas.
       - Twój pas i mój
       - To za mało, nawet, jeśli je złączymy!
       - Może same są za krótkie, ale poczekaj moment
       Dan zrzucił swój pas i przyglądał się, jak steward oba łączy z sobą. Potem mały człowiek zwrócił się do niego:
       - Musisz mnie opuścić. Jesteś w stanie?
       Dan spojrzał na niego z powątpiewaniem. Nie było tu niczego, o co mógłby się zaczepić. Jeśli nie utrzyma stewarda, obaj runą w dół. Ale chyba nie mieli innego wyjścia.
       - Spróbuję. - Położył się na brzuchu i zaczepił czubkami palców o drugi brzeg ściany, po czym wyciągnął w dół lewą rękę. Mura wyjął miotacz i sprawdził magazynek.
       - No to idę - Z miotaczem w dłoni steward spuścił się po prowizorycznej linie. Dan zagryzł usta i mimo bólu w ramionach, utrzymywał pozycję.
       Nagły błysk oślepił go na chwilę a dym z miotacza gryzł w gardło. Nareszcie zrozumiał pomysł Mury. Steward wypalał w gładkiej ścianie uchwyty dla rąk i miniaturowe schody, po których można będzie swobodnie dostać się do Aliego.

ROZDZIAŁ 16. - SERCE OTCHŁANI
       
       Nagle rozdzierający ból w mięśniach ustał - Mura widocznie stanął na ziemi. Dan spojrzał w dół i zobaczył szereg wypalonych w ścianie dziur: te wcześniejsze były już czarne, ale niektóre żarzyły się jeszcze czerwono. Rozprostował obolałe palce i oba pasy zsunęły się na podłogę.
       Gdy na najniższych stopniach zniknął żar, Dan wciągnął rękawice przyczepione do mankietów tuniki i zaczął schodzić do kolegów. Choć utworzona przez Murę drabina kończyła się w dość sporej odległości od dna pomieszczenia, Dan nie miał żadnych kłopotów z pokonaniem tej wysokości.
       Mura rozłożył już swoją podręczną apteczkę i zajmował się teraz twarzą Aliego.
       - Latarka - rzucił niecierpliwie steward. - Poświeć mi tu trochę!
       Dan oświetlił Murę i jego pacjenta. Rany zostały przemyte i posmarowane maścią regenerującą tkankę. Ali dostał porcję skondensowanego pokarmu i łyk witaminizowanego płynu. Widział już teraz swoich wybawców i chociaż trudno było mu się uśmiechać, w jego głosie pojawiła się znowu, dobrze im znana ironia.
       - Jak się tu dostaliście? Szperaczem?
       Mura wstał i spojrzał na ogromną kopułę nad nimi.
       - Nie, ale pewnie któryś z nich bardzo by nam się tu przydał.
       - Zgadza się! - Okaleczone i spuchnięte usta nie pozwalały Kamilowi swobodnie mówić, ale mimo wszystko ciągnął dalej: - Myślałem, że już po mnie. Kiedy ten Rich zamknął mnie tutaj, powiedział, że jeśli będę mądry, to znajdę wyjście. Ale nie sądziłem, że do tego trzeba skrzydeł!
       - Co to w ogóle jest? zapytał Dan. - Więzienie?
       - Tak, ale nie tylko. Wiecie, co tu się dzieje? - głos Aliego zadrżał z podniecenia. - Znaleźli instalację zbudowaną przez Przodków i okazuje się, że ona działa! Każdy statek, który znajdzie się w pewnej odległości od planety, jest skazany na katastrofę.
       Potem ta banda banitów wychodzi z ukrycia i kradnie z wraków wszystko, co się da.
       - W ten sposób uwięzili też Królową - poinformował go Dan. - Jeśli spróbuje wystartować, marny będzie jej los.
       - A więc o to chodzi! Muszą pilnować, żeby maszyna równo pracowała i jeszcze zanim mnie tu zamknęli, była mowa o tym, że nie wiadomo, jak długo ta instalacja może działać bez odpoczynku. Zdarzyło się już kiedyś, że wyłączyła się i włączyła pod wpływem jakiegoś impulsu, którego nie rozszyfrowali. W każdym razie, rozwiązanie tej całej zagadki jest tutaj, w tym przeklętym labiryncie!
       - To znaczy, że instalacja jest tutaj? - Mura przyglądał się ścianom tak łapczywie, jak gdyby chciał wyssać z nich tajemnicę.
       - Albo instalacja, albo coś równie ważnego. Można się tam dostać, jeśli trafi się na szlak. Dwa razy podczas mojego tutaj kołowania słyszałem za ścianą rozmowy. Tylko nigdy nie mogłem wejść w odpowiedni korytarz - westchnął Ali. - Już prawie uniosłem się w nadprzestrzeń, kiedy usłyszałem was w eterze.
       Dan zapiął pas i wyciągnął miotacz. Ustawiwszy miernik ciśnienia na najniższej wartości, zaczął wypalać w murze kolejne stopnie aż do wysokości, na której zakończył pracę Mura.
       - Możemy pójść i sprawdzić - powiedział nie przerywając pracy.
       - Ty pójdziesz - odparł Mura. - I zrobisz to z największą ostrożnością. Ali nie jest jeszcze w stanie wędrować po murach. Ale ty dojrzysz może z góry ten szlak, o którym mówił. Potem, pod twoim kierunkiem, możemy wyruszyć wszyscy.
       Było to chyba najbardziej rozsądne rozwiązanie. Dan czekał, aż wystygną nowe wyżłobienia i przysłuchiwał się relacji, którą zdawał Kamilowi Mura. Potem Ali opowiedział, co go spotkało od czasu, gdy tak tajemniczo zniknął.
       - Nagle skoczyło na mnie dwóch ludzi - rzekł nie ukrywając wstydu za brak ostrożności. - Mieli osobiste szybkościowce! - W jego głosie słychać było złość. - To też spuścizna po Przodkach. Przeogromny Kosmosie! Czegóż tu oni nie zostawili! Rich używa tych cudów i zupełnie nie ma pojęcia, dlaczego i na jakiej zasadzie działają. Te góry to potężny magazyn! No więc zabrali mnie tym szybkościowcem w górę i uderzyli na tyle skutecznie, że straciłem przytomność. Kiedy doszedłem do siebie, leżałem związany na tym ich gąsienicowatym pełzaczu. Potem miałem krótką rozmowę z Richem i jego ekipą. - Ali zamyślił się na moment przy ostatnim zdaniu, ale nie podał szczegółów - jego twarz mówiła sama za siebie. - Zrobili jeszcze parę mądrych uwag i wrzucili mnie tutaj. Od tego czasu chodziłem w kółko po tych zwariowanych korytarzach. Ale czy wy rozumiecie, że to jest coś, o czym każdy Branżowiec marzy przez całe życie? Urządzenia Przodków! I to w dodatku tak dobrze zachowane. Gdybyśmy mogli się wydostać
       - Tak, to jest w tej chwili najistotniejsze - wtrącił Mura. - No i sprawa instalacji. Dan spojrzał w górę.
       - Jak ja was tu odnajdę?
       - Ustalisz współrzędne. A ponadto - Mura wyjął swoją lampę, ustawił ją na podłodze i wcisnął klawisz niskiego zasilania - kiedy będziesz na górze, sprawdź, czy to w ogóle stamtąd widać.
       Dan ponownie użył wyrytej w ścianie drabiny i wdrapał się na górę. Spojrzał w dół. Snop światła rozcinał mrok, tak jak niedawno promień reflektora Królowej. Dał znak ręką pozostałym w korytarzu kolegom i ruszył w stronę centrum labiryntu, gdzie według przypuszczeń Aliego, znajdowała się tajemnicza instalacja.
       Zakrzywione pod przeróżnymi kątami mury wiodły czasami w ślepe zaułki, toteż niekiedy musiał zawracać. Nigdzie nie dostrzegł korytarza, który bez przeszkód prowadziłby do środka. Nawet jeśli takie przejście istniało, to zapewne trzeba by użyć odpowiednich dźwięków, żeby rozsunąć jakąś ścianę.
       Jego ciało przenikało coraz silniejsze dudnienie instalacji. Zbliżał się więc do źródła. Potem zauważył przed sobą wzmożoną jasność. Nie było to jednak światło lamp, ale raczej niezwykle skoncentrowane promieniowanie pochodzące ze ścian. Zwolnił teraz i zaczął ostrożnie przesuwać nogi po murze, aby uniknąć stukotu magnetycznych butów.
       Natrafił na podwójny, owalny mur. Przestrzeń między ścianami wynosiła około metra. Zdecydowany sprawdzić, co jest w środku, przeskoczył na wewnętrzną ścianę, przykucnął i spojrzał w dół. Pomieszczenie było całkowicie odmienne od tych, które dotychczas widzieli.
       Stały w nim maszyny, ogromne, niebotyczne urządzenia, z których każde pokryte było warstwą aluminium. Jedną trzecią ściany stanowiła wielka tablica rozdzielcza, ze wszystkimi wskaźnikami i zegarami. W jej centrum znajdowała się płyta z gładkiego metalu, która bardzo przypominała ekranowizory używane na statkach.
       Nie było na niej jednak żadnego obrazu z przestrzeni kosmicznej. Płyta była całkiem czarna i tylko od czasu do czasu pojawiały się na niej jakieś iskierki.
       Przy tablicy stało trzech ludzi. Trochę jaśniejsze światło pozwoliło Danowi rozpoznać Salzara Richa oraz Rigeliańczyka, który również był na Królowej. Trzeciego człowieka nie mógł zidentyfikować - chyba nigdy przedtem go nie spotkał.
       Tak, to było to! Diabelskie serce Otchłani, które zamieniło wypaloną planetę w przekleństwo tego zakątka Kosmosu. Dopóki to serce biło, tak ja teraz, Królowa była w niebezpieczeństwie, a jej załoga nic nie mogła na to poradzić.
       Ale czy rzeczywiście byli bezradni? Przez ciało Dana przeszedł dreszcz emocji. Rich używał machiny, której przecież też tak do końca nie rozumiał. Inne ręce, inna głowa mogły, być może unieszkodliwić tę całą konstrukcję. Gdyby teraz przyjrzał się trochę tym na dole, mógłby dowiedzieć się, jak kontrolować emisję fal, które uwięziły ich statek.
       Na wielkim ekranie świetlne punkciki poruszały się szybko, a stojący przy pulpicie ludzie obserwowali je w skupieniu sugerującym niepokój. Nikt nie dotykał żadnych dźwigni ani nie przyciskał klawiszy. Dan przeczołgał się do punktu, z którego mógł usłyszeć ewentualne rozkazy Richa.
       Przywarł do muru w obawie, że ktoś go zobaczy i wówczas usłyszał tupot nóg. Spojrzał w dół i dostrzegł w oddali jednego z banitów. Biegł krętym korytarzem wprost do owalnego pomieszczenia. Gdy trafił na ścianę stanął i krzyknął:
       - Salzar!
       Rich odwrócił się przyciskając prawą ręką jakieś guziki. Fragment muru podniósł się i przybysz mógł wejść.
       Do uszu Dana dotarł ostry ton Richa:
       - Co się stało?
       Goniec ciągle ciężko dyszał, jego umięśniona twarz była czerwona od wysiłku.
       - Wiadomość od Algara, wodzu. Nadlatuje, a za nim Patrol.
       - Patrol! - człowiek przy pulpicie odwrócił się otwierając w zdumieniu usta.
       - Czy ostrzegliście go, że maszyna jest włączona? - zapytał Rich.
       - Oczywiście, że tak. Ale on nie może już dłużej uciekać. Albo wyląduje, albo dostanie go Patrol.
       Rich stał z głową lekko uniesioną wpatrując się w ekrany. Jego asystent, Rigeliańczyk, odezwał się pierwszy:
       - Zawsze mówiłem, że powinniśmy tu zainstalować nadajnik - stwierdził triumfalnie z miną człowieka, któremu w końcu udało się dowieść swej racji.
       Człowiek przy pulpicie odparł natychmiast:
       - Tak, ale w jaki sposób miałbyś coś usłyszeć poprzez te zakłócenia? - zaczął, lecz przerwał mu Rich, rzucając krótko w stronę gońca:
       - Wracaj tam i powiedz Jennisowi, żeby natychmiast zatrzymał silniki. Dokładnie za dwie godziny - spojrzał na zegarek-wyłączymy maszynę na godzinę. Ale tylko na godzinę - nie dłużej. Wtedy on wyląduje. Nieważne, czy uda mu się ocalić statek; ważne, żeby ocalić skórę, a z tym sobie jakoś poradzi. Potem my znowu włączymy promieniowanie i ściągniemy Patrol. Rozumiesz?
       - Dwie godziny i wyłączamy, przez godzinę bez promieniowania i wtedy on ma lądować, potem znowu włączamy - powtórzył posłusznie goniec. - Zrozumiałem!
       Odwrócił się i wybiegł z sali, by zniknąć w krętych korytarzach labiryntu. Dan żałował, że nie może się rozdwoić i pobiec za nim - w ten sposób odkryłby wyjście z tej budowli. Ważniejsze było jednak pozostanie na miejscu, aby przyjrzeć się jak Rich ma zamiar wyłączyć maszynę.
       - Myślisz, że mu się uda? - zapytał człowiek przy tablicy kontrolnej.
       - Dwanaście do jednego, że wyjdzie z tego cało - wtrącił Rigeliańczyk. - Algar jest świetnym pilotem.
       - Będzie musiał ulec przyciąganiu i pozostać w pełnej gotowości, czekając aż ustanie. I wtedy wyczuć moment, w którym można włączyć silniki hamowania - niełatwa sprawa. - Najwidoczniej drugi asystent Richa nie podzielał optymizmu Rigeliańczyka.
       Tymczasem wódz cały czas obserwował ekran. Pojawiły się na nim dwa światełka. Przemieszczały się po gładkiej powierzchni tak nierówno, że Dan nie był w stanie zrozumieć nic z ich dziwnego wirowania.
       Rich poruszał ustami odliczając sekundy. Jego oczy wędrowały na ekran i z powrotem na zegarek. Atmosfera była coraz bardziej napięta. Nad tablicą kontrolną pochylał się człowiek koncentrując całą swoją uwagę na przyciskach. Rigeliańczyk przeszedł swoim posuwistym krokiem do przeciwnego końca płyty i wyciągnął pokrytą łuskami, sześciopalczastą dłoń w stronę jednej z dźwigni.
       - Czekaj! - zawołał człowiek przy klawiaturze. - Znowu pulsuje!
       Rich zaklął ostro. Na ekranie świetlne punkty skakały w górę i w dół w zwariowanym pościgu. Dan zauważył, że dudnienie instalacji było teraz nierówne, że rytm był jakby słabszy.
       - Zrób coś z tym! - Rich podbiegł do tablicy kontrolnej. - Włącz to!
       Człowiek miał twarz zlaną potem.
       - Ale jak? - zapytał. - Przecież nie wiemy, dlaczego tak się dzieje!
       - Skróć promień - to już kiedyś pomogło - odezwał się Rigeliańczyk, który najmniej spośród nich ulegał emocjom.
       Człowiek nacisnął dwa klawisze. Wszyscy trzej wpatrywali się w ekran obserwując rezultat tego posunięcia. Rozbiegane punkciki uspokoiły się nieco i poruszały niemal w ten sam sposób, co wtedy gdy Dan dostrzegł je po raz pierwszy.
       - Jak daleko sięga przyciąganie? - zapytał Rich.
       - Do poziomu atmosfery.
       - A statki?
       Jego podwładny zerknął na tablicę i zegary.
       - Wejdą w strefę przyciągania za godzinę lub dwie. Za każdym razem, gdy przerywamy zasilanie, trzeba potem trochę czasu, żeby wrócić do poprzedniej mocy. W każdym razie ten przeklęty frachtowiec i tak nie może odlecieć
       Rich wyjął z kieszeni małe pudełko, wysypał coś z niego na dłoń i zaczął to zlizywać.
       - Przyjemnie jest wiedzieć, że choć jedna sprawa się udaje - stwierdził z satysfakcją, która przyprawiła Dana o gęsią skórkę.
       - Wiemy o tym wszystkim zbyt mało. - Człowiek przy tablicy kontrolnej stukał palcami o pulpit. - Żaden z nas nie został przecież wyszkolony w tej dziedzinie, a już na pewno nikt nie miał do czynienia z pozaziemskimi instalacjami
       - Daj mi znać, czy i kiedy będziesz mógł włączyć pełną moc - odpowiedział mu Rich.
       Miną więc dwie godziny, zanim instalacja będzie pracowała pełną parą, pomyślał Dan. Gdyby w tym czasie on i Mura, a może nawet Ali i Kosti, mogli coś zrobić Ta dźwignia, po którą sięgnął Rigeliańczyk, na pewno jest bardzo ważna. Mogliby przejąć ten pokój i uwięzić obecnych w nim ludzi, a wówczas może dowiedzieliby się czegoś więcej o tej machinie. Wtedy Patrol wylądowałby bezpiecznie zaraz za statkiem banitów Ale co on ma teraz zrobić?
       Rich zdecydował za niego. Przeżuwając nieznaną Danowi substancję podszedł do ukrytych w jednej ze ścian drzwi.
       - Dwie godziny, mówisz - rzucił w stronę pochylonego nad pulpitem człowieka. - Byłoby znacznie lepiej dla nas wszystkich, gdybyś skrócił ten czas o połowę, zrozumiałeś? Wrócę za godzinę. Bądź przygotowany do włączenia pełnego zasilania. - Skinął głową Rigeliańczykowi i wyszedł.
       Dan ruszył za nim. Pozwolił Richowi trochę się oddalić i zaczął go śledzić. Przywódca banitów pokonywał trasę z olbrzymią łatwością i bardzo szybko. Zanim jeszcze osiągnęli poziom równoległy do miejsca pobytu Mury i Aliego, Dan poznał sekret labiryntu. Dwa zakręty w prawo, jeden w lewo i trzy w prawo, potem wejście w korytarz, które trzeba zignorować i jeszcze raz to samo. Rich zrobił tak cztery razy i Dan był pewien, że jest to jedyny sposób na wydostanie się stąd. Odkrywszy tę tajemnicę, Branżowiec poczekał, aż Rich minie kolejnych kilka korytarzy i dopiero wtedy skręcił w stronę pomieszczenia, w którym zostawił swoich kolegów.
       Kamil już chodził, najwidoczniej pomoc Mury przywróciła mu siły. Gdy tylko Dan zszedł do nich, zarzucili go pytaniami.
       - To wszystko - zakończył swoje sprawozdanie. - Patrol siedzi na ogonie tego ptaszka i dopóki nie wchodzą w atmosferę, są bezpieczni. Ale kiedy włączą pełne zasilanie - Dan wzruszył ramionami.
       - Teraz nasz ruch! - wyrzucił przez spuchnięte usta Kamil. - Musimy całkowicie unieszkodliwić tę machinę!
       - Tak - Mura zbliżał się do stopni w ścianie. - Ale najpierw trzeba przyprowadzić Kostiego.
       - Jak to sobie wyobrażasz? Przecież powiedział, że nie może chodzić po tych murach
       - Człowiek jest w stanie zrobić wszystko, jeżeli nie ma innego wyjścia - odrzekł steward. - Wy zostańcie tutaj, a ja pójdę po niego. Ale najpierw pokaż mi drogę do tego serca.
       Dan wspiął się więc na wierzchołek ściany i poprowadził Murę do korytarza, którym szedł Rich. Potem odtworzył jego niezbyt skomplikowaną drogę. Mura uśmiechnął się pogodnie.
       - Bardzo proste, prawda? Wracaj teraz do Kamila i nie zróbcie jakiegoś głupstwa. To naprawdę niezwykle interesujące
       Dan posłusznie skierował się w stronę pomieszczenia, w którym czekał Kamil. Asystent inżyniera siedział na podłodze oparty plecami o ścianę z twarzą zwróconą do światła. Gdy usłyszał kroki, odwrócił głowę.
       - Witam na pokładzie - rzekł z trudem. - Opowiedz mi teraz o tej instalacji. - Zaczął dokładnie wypytywać Dana o szczegóły, których wyjaśnienie sprawiało mało doświadczonemu chłopakowi autentyczną trudność. Jeśli chodzi o urządzenia, to niewiele zdołał dostrzec, ponieważ miały aluminiową obudowę. Nie był również w stanie opisać szczegółowo tablicy kontrolnej, jako że bardziej był skoncentrowany na tym, co robili stojący przy niej ludzie. Musiał więc przyznać, że nie zachował się tak, jak powinien. Prawdziwy Branżowiec miał oczy szeroko otwarte i analizował wszystko, co widział. A więc Dan znowu nie wykorzystał w pełni okazji, która mu się nadarzyła. Obudziła się w nim dawna niechęć do rozmówcy.
       - Jakie mają źródła zasilania? - indagował dalej Ali. - Nam nawet we śnie nie przyszły do głowy takie pomysły! Jestem pewien, że są tu maszyny, które pchnęłyby naszą cywilizację o kilkaset lat do przodu.
       - Oczywiście przy założeniu, że uda nam się je przejąć - rzekł cierpko Dan. - Jeszcze nie wygraliśmy tej bitwy.
       - Ani też nie przegraliśmy - odparł Ali. Wyglądało na to, że zamienili się rolami. Teraz Kamil budował zamki na lodzie, a Dan powątpiewał.
       - Gdybyśmy mogli spędzić tu parę godzin ze Stotzem! Na Wielką Przestrzeń, jednak wygraliśmy stawiając na Otchłań!
       Ali najwyraźniej zupełnie zignorował fakt, że to Rich nadal był panem życia i śmierci na planecie, że Królowa była unieruchomiona, a wróg posiadał moc, która skutecznie broniła dostępu do jego głównej kwatery. Im więcej Kamil rozprawiał o przyszłości, która ich czekała, tym więcej Dan widział niebezpieczeństw w tym, co za chwilę mieli zrobić. Ich rozmyślania przerwał cichy okrzyk z góry.
       - Mura! - Dan wstał natychmiast. A więc stewardowi udało się! Stał obok niego Kosti, z ręką na ramieniu przewodnika.
       - To my - dotarła do nich krótka odpowiedź. - Teraz wasza kolej. Wchodźcie na górę, szybko! Czas ucieka!
       Ali ruszył pierwszy i dwa lub trzy razy z trudem pohamował okrzyk bólu spowodowany nadmiernym, jak na jego sponiewierane ciało, wysiłkiem. Dan chwycił lampę, wyłączył ją, i poszedł w ślady kolegi.
       - A oto nasz plan - Mura najwyraźniej czuł się przywódcą i w rzeczy samej był nim od momentu, gdy weszli w tę górę. - Kosti i Ali: pójdziecie normalną trasą do pomieszczenia z instalacją. Thorson i ja będziemy się poruszać po murach. Oczekują Richa, więc wasze pojawienie się zaskoczy ich. My powinniśmy mieć dużo czasu na unieruchomienie tej dźwigni. Potem zrobimy wszystko, co konieczne, żeby ta szatańska maszyna już nigdy nie zadziałała. No to w drogę.
       Wrócili do szlaku używanego przez Richa. Kosti szedł wolno z ręką na ramieniu stewarda, jego ciałem wstrząsały dreszcze. Po kilkudziesięciu metrach ponownie połączyli pasy i spuścili go, a potem Aliego na dno labiryntu.
       Blask unoszący się nad instalacją był ich przewodnikiem i bez problemu trafili do owalnego pomieszczenia. Mura dał znak Kostiemu, a ten zawołał tak, jak kilkadziesiąt minut wcześniej zrobił to goniec.
       - Salzar!
       Dan wpatrywał się w Rigeliańczyka. Mieszkaniec odległej planety podniósł głowę i spojrzał na ukryte drzwi. Chyba się uda, pomyślał Dan, jako że błękitna dłoń przesunęła się w stronę jednego z przycisków na tablicy kontrolnej. Za drzwiami cierpliwie czekał Kosti z miotaczem gotowym do strzału. Nieuzbrojony Ali stał o krok dalej.

ROZDZIAŁ 17. - SERCE PRZESTAJE BIĆ
       
       Gdy drzwi rozsunęły się. Kosti przeskoczył próg, a Mura krzyknął potężnym głosem: - Jesteście otoczeni! Nie ruszać się!
       Człowiek przy klawiaturze zerwał się z miejsca i spojrzał pełen zdumienia na Kostiego. Rigeliańczyk przemknął z niezwykłą prędkością na drugi koniec pulpitu, wyciągając rękę w stronę jakiegoś przycisku.
       Dan zareagował na to płomieniem miotacza wymierzonym nie w ludzi, lecz w klawiaturę. Rigeliańczyk wrzasnął nieludzko i upadł, ale jeszcze się nie poddawał. Rzucił się na Kostiego z szybkością, której nie mógł dorównać żaden mieszkaniec Ziemi.
       Wielki człowiek zrobił unik. Nie umknął jednak niebieskim, łuskowatym dłoniom i znalazł się na podłodze. Rozpoczęła się zaciekła walka. Drugi z banitów pozostał na miejscu ciągle coś mamrocząc pod nosem.
       Ali wsunął się do pokoju i opierając o ścianę zaczął przesuwać się w kierunku klawiatury. Podniósł głowę i krzyknął do Dana:
       - Który to wyłącznik?!
       - Ten przed tobą! Czarny z mechanizmem w rączce - odpowiedział Dan. W tym momencie oczy człowieka przy klawiaturze dostrzegły stojących na murze Branżowców i nagle wróciła mu zdolność myślenia. Sięgnął po broń przy pasie, lecz nie udało mu się jej użyć. Płomień miotacza osmalił mu łokcie.
       - Podnieś ręce! Natychmiast! - Mura krzyknął tak ostro, jak zwykł to czasami robić Jellico.
       Człowiek posłuchał go i oparł się dłońmi o ekran, w który tak długo się wpatrywał. Teraz obserwował, jak Ali niepewnym krokiem zbliża się do dźwigni i na jego twarzy pojawiło się przerażenie. Gdy wreszcie ręka Aliego spoczęła na rączce, wrzasnął z całej siły:
       - Nie!
       Ali oczywiście nie miał zamiaru przejmować się ostrzeżeniem i pociągnął dźwignię w dół. Banita krzyknął po raz drugi. Lecz nie był to jedyny rezultat poczynań Branżowca. Dudnienie wypełniające ściany, ten rytm przenikający ich ciała, nagle ucichło.
       Rigeliańczyk wyśliznął się z uchwytu Kostiego i rzucił na dźwignię. Ali był jednak szybszy - przykrył swoim ciałem metalową rączkę, aż pękła pod wpływem ciężaru. Nikt już nie będzie mógł jej użyć. Widząc to, człowiek przy ekranie zupełnie oszalał i ruszył na Kamila nie bacząc na groźby Mury.
       Dan zauważył to za późno, ponieważ całą swą uwagę skoncentrował na Rigeliańczyku, który był jego zdaniem groźniejszy. Na szczęście steward zareagował od razu i gdy tylko ręce szaleńca dotknęły gardła Aliego, płomień miotacza dosięgnął kamikadze. Nie zdążył nawet krzyknąć z bólu i upadł na podłogę twarzą w dół.
       Rigeliańczyk wstał. Nieruchome, typowo gadzie oczy, spoczęły na Danie i Murze. Był najzupełniej świadom dwóch wycelowanych w niego miotaczy. Poprawił poszarpane w walce ubranie i zignorował Kostiego.
       - Wydaliście wyrok na nas wszystkich - powiedział w języku Lingo, oficjalnie uznanym za obowiązujący w Branży. To zdanie było zupełnie pozbawione emocji: równie dobrze mógł właśnie prowadzić towarzyską rozmowę.
       Kosti ruszył na niego.
       - A może byś tak podniósł ręce do góry i nie próbował żadnych sztuczek?
       Przez ciało Rigeliańczyka przeszedł dreszcz.
       - Nie ma żadnej potrzeby, żebym czegokolwiek próbował. Wszyscy wpadliśmy w tę samą pułapkę.
       Ali oparł się o jakieś krzesło i usiadł wyczerpany. Ekran za jego plecami był pusty.
       - Co z tą pułapką? - zapytał Mura.
       - Kiedy zniszczyliście tę dźwignię, zniszczyliście jednocześnie wszystkie stery - Rigeliańczyk oparł się spokojnie o ścianę. Jego łuskowata twarz była zupełnie bez wyrazu. - Nigdy stąd się nie wydostaniemy w ciemności!
       Po raz pierwszy Dan zauważył zmianę. Szare promieniowanie ścian zanikało stopniowo, tak jak zanika żar ogniska.
       - Jesteśmy w potrzasku - kontynuował bezlitośnie więzień. - I ponieważ roztrzaskaliście urządzenie kontrolujące wszystko wokół, nikt nas stąd nie uwolni.
       Odpowiedział mu snop światła, który rozciął zapadający mrok. Rigeliańczyk pozostawał niewzruszony.
       - Nie znamy wszystkich tajemnic tego miejsca - rzekł. - Poczekajcie chwilę, a zobaczycie, jakie sprawne i pomocne okażą się wasze lampy za kilka minut.
       Dan zwrócił się do stewarda:
       - Jeśli wyruszymy teraz, zanim całkiem zniknie światło ścian
       Mura przytaknął i krzyknął do więźnia:
       - Czy możesz otworzyć drzwi?
       Zamiast odpowiedzi Rigeliańczyk niedbale pokręcił głową. Kosti natychmiast ruszył do akcji: przy pomocy miotacza wypalił stopnie w murze, tak jak poprzednio zrobił to Mura. Dan niecierpliwił się bardzo, czekając na moment, w którym będą mogli bezpiecznie stąpać po tych prowizorycznych schodach.
       W końcu jednak wydostali się na górę i przeszli na drugą stronę muru. W korytarzu Kosti związał ręce więźniowi i polecił mu iść przed sobą. Posuwali się oczywiście w żółwim tempie i nawet z pomocą kolegów Ali z trudem dotrzymywał kroku pozostałym. Otaczała ich ciemność - światło lamp nie dorównywało poprzedniej jasności.
       Mura włączył swoją latarkę.
       - Będziemy używać tylko jednej. Zaoszczędzimy baterie na czas, kiedy będą rzeczywiście niezbędne.
       Dana zastanowiły te słowa. Baterie lamp przecież nie wyczerpują się tak szybko, mogą być używane całymi miesiącami. Lecz istotnie, snop prowadzącego ich światła był jakoś dziwnie bladoszary, a nie jaskrawożółty
       - Dlaczego nie zwiększysz mocy? - zapytał po chwili Ali.
       W mroku rozległ się szyderczy śmiech Riegeliańczyka. Mura odpowiedział spokojnie:
       - Już to zrobiłem
       Nikt się nie odezwał, ale Dan wiedział, że nie był jedynym, który z zaniepokojeniem przyglądał się słabnącemu promieniowi. Teraz kiedy zanikł prawie zupełnie i oświetlał zaledwie pół metra drogi, Dan nie zdziwił się. Tylko Kosti zdumiał się niezmiernie:
       - Co się dzieje? Poczekajcie - Snop światła zapalonej przez niego lampy rozdarł ciemność. Przez jakieś dwie minuty było bardzo jasno, po czym i ten promień zaczął znikać, jakby pochłaniało go powietrze.
       - Ta instalacja ma wpływ na całą energię w labiryncie - objaśnił Rigeliańczyk. - Nie zdołaliśmy zrozumieć wszystkiego. Światło się wyczerpuje, a potem znika tlen.
       Dan wciągnął powietrze. Wydawało mu się, że pozostało bez zmian. Być może ten ostatni szczegół to jedynie wytwór wyobraźni więźnia. Ale wszyscy przyspieszyli kroku.
       W bladym i znikającym świetle latarki byli jednak w stanie utrzymać kierunek, który nieświadomie zdradził Rich i który powinien wyprowadzić ich z labiryntu. Wokół panowała niczym niezmącona cisza - jedynie tupot ich nóg wywoływał dziwne echo.
       Po jakimś czasie latarka Kostiego wyczerpała się i tym razem Dan włączył swoją. Mijali kolejne pokoje, przechodzili z jednego korytarza w drugi, usiłując jak najlepiej wykorzystać resztki światła. Ciągle jednak nie widzieli, jak daleko jest do wyjścia.
       W końcu zgasła również lampa Dana i wówczas Mura postanowił zrobić coś, co już raz im pomogło:
       - Teraz musimy stworzyć łańcuch.
       Prawą ręką Dan chwycił pas Mury, a lewą zacisnął wokół nadgarstka Aliego. Znowu ruszyli. Oprócz brzęku magnetycznych butów do uszu asystenta Szefa Ładowni doszło teraz mruczenie stewarda: prawdopodobnie wymyślił jakiś sobie tylko wiadomy sposób na przemieszczanie się w ciemności z jednego punktu w drugi.
       Mrok napierał na nich - gęsty, niemal dotykalny. Wywoływał to samo wrażenie, które mieli już podczas swych pierwszych wędrówek po Otchłani: przedzierali się jakby przez śliską maź i w tych warunkach można było całkowicie stracić wiarę w powodzenie wyprawy.
       Dan szedł w ślad za Murą bezmyślnie, wierzył tylko, że steward wie, co robi i prędzej czy później doprowadzi ich do drzwi labiryntu. Tymczasem młody Branżowiec sapał i dyszał, jakby przebiegł co najmniej pięć kilometrów, chociaż szli spokojnie równym krokiem, do którego przyzwyczajono ich w Syndykacie.
       - A ile w ogóle kilometrów musimy przejść? - zapytał podniesionym głosem Kosti. Odpowiedział mu śmiech więźnia.
       - A co to za różnica, bracie? I tak nie ma stąd wyjścia, bo rozwaliliście tę dźwignię.
       Czy Rigeliańczyk naprawdę w to wierzył? Jeśli tak, to dlaczego nie był przerażony? A może należał do tej rasy, która nie zauważa szczególnej różnicy między życiem a śmiercią?
       Nagle rozległ się zdumiony okrzyk Mury i w sekundę później Dan omal nie przewrócił się wpadając na stewarda. Ali i dwóch pozostałych zaplątało się we własne pasy. Według Dana istniało tylko jedno wyjaśnienie tego niespodziewanego przystanku - Mura musiał popełnić błąd w obliczeniach i skręcili w nieodpowiedni korytarz. Są zgubieni!
       - To gdzie teraz jesteśmy? - zapytał Kosti.
       - Zgubiliśmy drogę - zaśmiał się skrzekliwie Rigeliańczyk.
       Dan dotknął dłonią ściany i stwierdził, że nie była to już gładka powierzchnia skonstruowana przez Przodków, ale chropowata skała. A więc dotarli do jaskini! Mura potwierdził odkrycie młodszego kolegi.
       - To jest już skała- koniec labiryntu.
       - Ale gdzie tu jest wyjście? - upierał się Kosti.
       - Zamknięte! Zamknięte jednym pociągnięciem dźwigni! - odpowiedział mu więzień. - Wszystkie wyjścia są - były - sterowane przez instalację.
       - Jeżeli tak - Ali podniósł głos po raz pierwszy od czasu, gdy zaczął tę wędrówkę - to co się działo, gdy wyłączaliście maszynę? Czy musieliście czekać w ciemnościach, aż ponownie się włączy?
       Nie było odpowiedzi. Po paru sekundach Dan usłyszał szamotaninę i dziwne odgłosy, jakby ktoś się dławił, po czym rozległ się chrapliwy głos Kostiego:
       - Kiedy ktoś zadaje ci pytania, ty żmijo, to masz odpowiadać, rozumiesz? Inaczej z tobą porozmawiam, jeśli będziesz milczał. Co się działo, kiedy przedtem wyłączaliście tę maszynę?
       Jeszcze trochę odgłosów szamotaniny dobiegło do uszu Dana, a potem odpowiedź Rigeliańczyka:
       - Siedzieliśmy tu, dopóki się znowu nie włączyła. To zdarzało się bardzo rzadko.
       - Wtedy, gdy myszkowała tu Inspekcja, wyłączaliście instalację na parę dni - poprawił go Dan.
       - Ale wtedy nie doszliśmy aż tak daleko - odrzekł więzień cokolwiek za szybko.
       - Ktoś przecież musiał tu pozostać, żeby to wszystko znowu włączyć, gdy nadszedł czas - zauważył Ali. - Jeżeli drzwi były zamknięte, nikt nie mógł stąd ani wyjść, ani dostać się do środka.
       - Nie jestem inżynierem, nie znam się na takich sprawach - Rigeliańczyk stracił dawną pewność siebie.
       - Ależ oczywiście, jesteś tylko jednym z najbliższych współpracowników Richa. Jeśli jest stąd jakieś wyjście, to ty na pewno o nim wiesz - odezwał się Kosti.
       - A może twój flet pomoże? - zapytał Dan Murę, który od dłuższego czasu milczał.
       - Właśnie próbowałem - padła odpowiedź.
       - Nie działa, co? No, dosyć tego, ty żmijo. Gadaj! - Usłyszeli szamotaninę, po czym Ali zaproponował:
       - Jeżeli to jest skała, i jest to bez wątpienia to miejsce, o które nam chodzi, to dlaczego nie mielibyśmy użyć miotacza?
       Oczywiście! Przeciąć ścianą! Ręka Dana spoczęła na kaburze. Miotacz przedarłby się przez litą skałę szybciej niż przez zbudowane przez Przodków mury. Pomysł spodobał się również Kostiemu, ponieważ hałas wywołany jego perswazją ustał.
       - Trzeba jedynie wybrać odpowiedni punkt - kontynuował Ali. - Tylko gdzie jest przejście
       - W tym zapewne momencie pomoże nam ten typek, nieprawdaż? - warknął w stronę więźnia mechanik.
       Odpowiedzią było coś w rodzaju jęku, który Kosti najwidoczniej uznał za wyrażenie zgody, ponieważ przesunął się do przodu popychając przed sobą Rigeliańczyka.
       - Dokładnie tutaj, co? Lepiej, żebyś miał rację, chłoptasiu; lepiej byłoby dla ciebie, żebyś miał rację!
       Dan omal nie upadł, gdy mechanik pchnął więźnia w jego stronę. Ustawił go przy ścianie i czekał wraz z innymi.
       - Czy to ty, Frank? Cofnij się, bracie! Wszyscy do tyłu! - Kolejne ciało znalazło oparcie w Danie, po czym wszyscy trzej przesunęli się w tył.
       - Uważaj na podmuch, głupcze! - zawołał Ali. - Zrób najpierw niskie zasilanie i sprawdź, jak to działa!
       Kosti zaśmiał się.
       - Sprzątałem już pokłady naszych statków, mój drogi, kiedy ty dopiero uczyłeś się chodzić! Pozwól staremu człowiekowi pokazać co potrafi. No to do dzieła! - W tym momencie jaskrawy płomień oślepił ich wszystkich.
       Dan przysłoniwszy ręką oczy przypatrywał się, jak rdzeń tego blasku obejmuje kamień, który staje się najpierw czerwony, a potem biały, by następnie spłynąć w postaci rozżarzonych kropel na podłogę. Podmuchy gorącego powietrza uderzyły w stojących wokół ludzi, toteż zmuszeni byli cofnąć się jeszcze bardziej. Tylko jedna potężna postać nie zmieniła pozycji: Kosti wytrwale mierzył miotaczem w skałę i tylko od czasu do czasu pochylał się pod wpływem siły odrzutu. Miał zasuniętą osłonę hauby, ale i tak Dan zastanawiał się, jak mechanik mógł wytrzymać ten skwar. Znosił cierpliwie znacznie więcej, niż przeciętny człowiek mógł wytrzymać.
       Udało mu się jednak skoncentrować płomień w jednym punkcie i wyrwa w murze powiększała się w miarę, jak spływał w dół stopiony kamień. Ostry zapach dymu zaczai ich gryźć w gardła i powodował suchy kaszel. Łzy spływały im po policzkach. Kosti natomiast cały czas nie zmieniał pozycji, jakby był ulepiony z innej gliny niż pozostali Branżowcy.
       - Karl! - wrzasnął nagle Ali. - Uważaj! Przestań!
       Rozległ się huk. Potężny fragment skały osunął się na podłogę. Mechanik cofnął się w ostatniej chwili i to tylko o kilka kroków, zachowując jedynie minimum bezpieczeństwa.
       Lewą ręką uderzył kilkakrotnie w tlące się bryczesy, lecz mimo tego manewru jego prawa ręka nie drgnęła ani o centymetr i płomień nieprzerwanie wbijał się w to samo miejsce.
       W blasku ognia Dan zobaczył twarz Rigeliańczyka. Jego wielkie, okrągłe oczy wpatrywały się w Kostiego i widać w nich było przerażenie. Odsunął się od tego piekła przy wejściu, ale bardziej z powodu strachu, jaki wzbudzał w nim Kosti, niż dlatego że bał się płomieni miotacza.
       - To by było na tyle! - rozległ się spod maski stłumiony głos mechanika.
       Do tej pory nie mieli odwagi zbliżyć się do żarzących się drzwi. Teraz jednak Kosti schował do kabury broń i było oczywiste, że uznał pracę za skończoną. Podszedł do nich unosząc osłonę hauby i wtedy dostrzegli, że po jego twarzy spływają krople potu. Ciągle uderzał dłońmi w niektóre miejsca na tunice i przyniósł ze sobą zapach przypalonej skóry i materiału.
       - Co tam jest? - zapytał go Dan. Kosti zmarszczył nos.
       - Następny korytarz. Ciemny jak Strefa Końca. Ale przynajmniej przestaniemy się wreszcie kręcić w kółko.
       Chociaż czas naglił i powinni już byli iść, czekali aż skała trochę ostygnie, po czym zasunęli osłony na twarz, a dla Aliego zrobili prowizoryczną haubę z tuniki Rigeliańczyka. Zanim ruszyli, Kosti porozmawiał jeszcze z więźniem.
       - Mógłbym cię właściwie przez to przeciągnąć - rzekł - ale pewnie przypiekłbyś się odrobinę za mocno. Poza tym pewnie byś nam przeszkadzał, kiedy spotkamy się z twoimi przyjaciółmi. Więc zostawimy cię tutaj, żebyś trochę ochłonął, a może za parę lat ktoś cię znajdzie. - Kosti związał Rigeliańczykowi nogi i ręce i pchnął go w głąb korytarza.
       Teraz wzięli Aliego w środek i przeszli przez wycięty w murze otwór do następnego korytarza. Znowu zapanował mrok i znowu okazało się, tak jak przedtem, że ich lampy nie były w stanie rozjaśnić ciemności. Na szczęście droga była wyjątkowo prosta, bez bocznych korytarzy, i nie musieli się zastanawiać, gdzie skręcić.
       Po jakimś czasie trochę zwolnili, żeby nie przemęczać Aliego, i szli dalej trzymając się za ręce.
       - Nic tu nie widać - przerwał Kosti groźną ciszę. - Czy ci Przodkowie w ogóle mieli oczy?
       Dan podtrzymał ramieniem osuwającego się Kamila. Poczuł, że ranny drgnął, jakby niezgrabne ręce Dana trafiły na jakieś bolesne miejsce. Asystent Szefa Ładowni szybko zmienił uchwyt, choć Ali nie pisnął ani słowa.
       - Tutaj jest otwór: dotarliśmy do końca tego korytarza - rzekł Mura. - Dalej jest następny hol, znacznie szerszy.
       - Szersza droga może prowadzić do ważniejszego pomieszczenia - odważył się wysnuć wniosek Dan.
       - Byleby tylko wyprowadziła nas z tego zwariowanego labiryntu! - odezwał się na to Kosti. - Mam już dość kręcenia się po tym kretowisku. Dalej, Frank, idziemy!
       Czterech ludzi ruszyło w drogę. Zrobili ostry zakręt w prawo. Szli teraz ramię w ramię i Dan miał wrażenie, że wokół jest mnóstwo miejsca, choć, oczywiście, nie mógł nic zobaczyć, bo nadal tonęli w ciemnościach.
       Nagle zatrzymali się. Tym razem przyczyną nie była przeszkoda, lecz krzyk, który rozległ się wraz z hukiem strzelby. Po chwili huk powtórzył się. Nie usłyszeli już krzyku.
       - Na podłogę! - zawołał Mura, ale pozostali Branżowcy zdążyli sami wpaść na ten pomysł.
       Dan schylił się i pociągnął za sobą Aliego. Potem rozciągnął się na ziemi i usiłował zrozumieć, co się dzieje.
       - Jakaś lokalna wojna przed nami - dotarł do niego głos Kostiego.
       - I chyba zbliża się do nas - mruknął Ali.
       Asystent Szefa Ładowni wyciągnął miotacz z kabury, chociaż nie miał pojęcia, jak w tych warunkach można go użyć. Nie byłoby rzeczą rozsądną strzelać w tych ciemnościach.
       Znowu usłyszeli krzyk. Jakiś człowiek wrzasnął tak, jakby śmiertelnie go zraniono. Ali miał rację - hałas wyraźnie zbliżył się do nich.
       - Pod ścianę! - Mura znowu wydał rozkaz, który wszyscy wykonali, zanim jeszcze został wypowiedziany.
       Dan szarpnął tunikę Aliego ciągnąc go za sobą i poczuł, jak materiał rozpruwa się. Zdołał jednak doprowadzić kolegę do muru, gdzie stanęli wszyscy, stłoczeni obok siebie.
       Błysk światła rozciął zasłonę ciemności przed nimi. Oślepiony Dan dostrzegł jakieś czarne sylwetki oraz żarzący się fragment skały, ślad użycia miotacza.
       - O, Bogowie Przestrzeni! - szepnął Ali. - Jeśli wycelują tutaj, to już po nas.
       Tupot nóg zbliżał się w ich stronę. Dan wyprostował się i oparł dłoń na kaburze. Może powinien strzelać w kierunku, z którego dochodził dźwięk, ale nie potrafił nacisnąć spustu. Powstrzymywała go zakorzeniona w każdym Branżowcu nieufność do otwartej walki.
       Zrobiło się przed nimi jasno. Nie z powodu fluorescencji do niedawna rozświetlającej te korytarze, lecz zwykłego, żółtego promienia, który podziałał na Ziemian uspokajająco. Czterej Branżowcy dostrzegli, jak pięć postaci zajmuje pozycje na podłodze przygotowując się do ataku.

ROZDZIAŁ 18. - ODLOT
       
       - Poddajcie się! W imieniu Federacji! - zagrzmiał w korytarzach głos człowieka.
       - Patrol! - stwierdził Ali.
       W porządku - a więc Patrol wylądował, pomyślał Dan. Ale która ze znajdujących się przed nimi grupa reprezentowała prawo i porządek? Ci, którzy czekali na odparcie ataku, czy ci, którzy mieli zaatakować?
       Promień światła zbliżał się stopniowo, aż w końcu jeden z ludzi wystrzelił prosto w jego centrum. Odpowiedziały mu strzały i rozległ się przeraźliwy krzyk zranionego człowieka.
       Dan stwierdził, że gdyby mieli choć trochę rozumu, to wycofaliby się w głąb labiryntu i bezpiecznie przeczekali walkę. To nie był odpowiedni moment na wtrącanie się w porachunki Patrolu z bandą Richa. Młody Branżowiec nie podzielił się jednak myślami ze stojącym obok Alim. Wycelował natomiast swój miotacz w stronę sklepienia korytarza, w którym się przyczaili. Nacisnął spust.
       Napięcie nadal ustawione było na minimalną wielkość, ale i tak płomień wbił się w skałę. Udało mu się dobrze ocenić odległość: w blasku ognia zobaczył ludzi, którzy strzałem zgasili światło Patrolu - teraz nie miał wątpliwości, że był to Patrol. Oświetlone twarze z szeroko otwartymi ustami wpatrywały się w jaśniejącą nad nimi smugę śmierci, jakby nagle wszyscy zostali zahipnotyzowani. Jakiś człowiek zrobił parę kroków w tył, w stronę Branżowców, ale nie udało mu się przemknąć bezpiecznie obok.
       Kosti wyskoczył z ukrycia, ledwo widoczny w słabnącym lśnieniu sklepienia. Powinien był od razu zadać uciekającemu cios, ale ten wyśliznął się z rąk Branżowca w sposób niewiarygodny wykręcając swoje ciało. Gdyby nie długie ręce mechanika, które chwyciły pas zbiega, przestępca schroniłby się w zaułkach labiryntu.
       Dan strzelił ponownie, dając koledze dość światła do prowadzenia walki. Oczom obserwatorów ukazała się teraz jednak scena odmienna. Postać równie potężna jak mechanik właśnie podniosła się z ziemi, szykując się do kolejnej próby ucieczki, a bezwładny Kosti leżał na podłodze.
       Ali wykrzesał z siebie wszystkie nadwątlone siły i położył się w poprzek korytarza. Biegnący człowiek potknął się i, po raz kolejny, upadł. Dan znów strzelił. Tym razem skierował płomień w głąb przejścia zamykając drogę uciekającemu.
       - Przestańcie! - zagrzmiało nad nimi. - Przestańcie strzelać, bo inaczej sprowadzimy nukleus i wymieciemy was wszystkich!
       Odpowiedzią był skowyt dochodzący z mroków. Tuż przy wielkiej, żarzącej się jeszcze plamie na skale zauważyli skuloną sylwetkę. To nie mógł być człowiek!
       Znowu zajaśniał płomień miotacza. Najbliżsi jego źródła byli trzej banici, którzy usiłowali ochronić rękami głowy. Ogień minął ich jednak i oświetlił leżącego Kostiego. Potężny Branżowiec nie poruszał się, z ust spływały krople krwi. W tym oślepiającym blasku widać było biegnącego w stronę kolegi Murę oraz skurczonego i kaszlącego Kamila.
       Dan zwrócony był tymczasem w stronę labiryntu cały czas trzymając przygotowany do strzału miotacz. Wpatrywał się czujnie w tę dziwną sylwetkę w oddali. To coś, co poruszało się tuż przy wypalonym przez Dana otworze, miało pomarszczoną na twarzy skórę i ociekające śliną usta. To coś było niegdyś Salzarem, panem tego zapomnianego świata, władcą piekła stworzonego przez ziarno craxu: to coś nie było już człowiekiem.
       Salzar odwrócił się, gdy dotarł do niego płomień, jęknął nieludzko i splunął krwią, po czym skoczył nad płonącą skałą w głąb labiryntu. Usłyszeli jeszcze jego przejmujące wywołane bólem, wycie.
       - Thorson! Mura!
       Dan zadrżał. Powinien pobiec za Salzarem, ale nie potrafił się zmusić do zrobienia jakiegokolwiek ruchu. Nie mógł ścigać tego potwora w ciemnościach. Odczuł ogromną ulgę usłyszawszy wołanie. Spojrzał w tył, w kierunku, z którego dochodziło, ale blask płomienia oślepił go. Mrużąc oczy zdołał jednak rozpoznać srebrnoczarne mundury Patrolu i brązowe tuniki Branżowców. Włożył miotacz do kabury i czekał.
       Jakiś czas później siedział przy stole w osobliwym pomieszczeniu, którego wyposażenie w sposób jednoznaczny zdradziło charakter oddziaływania Otchłani: nagromadzono w nim niezliczone ilości przedmiotów zrabowanych z kilkudziesięciu co najmniej statków. Była to tandetnie luksusowa kwatera człowieka, którego znali: Salzara Richa.
       Dan w zawrotnym tempie wchłonął prawdziwy posiłek - żadnych substytutów - słuchając jednocześnie, jak Mura streszcza wszystko, co stało się w ciągu ostatnich paru dni. Z trudem walczył ze zmęczeniem i sennością. W pozycji pionowej utrzymywała go zapewne chęć skosztowania wszystkich tych przysmaków, które postawiono na stole. Naturalne produkty to coś, o czym już prawie zdążył zapomnieć.
       Czarne mundury przesuwały się przez pokój przynosząc raporty i odbierając rozkazy od Dowódcy Szwadronu, który wraz z Kapitanem Jellico przysłuchiwał się relacji Mury. Zupełnie jak koniec filmu sensacyjnego, pomyślał Dan. Wszystko dobrze się kończy: Patrol zdążył na czas i teraz oni kontrolowali sytuację.
       - Najgorsza sprawa, na jaką dotychczas natrafiliśmy - rzekł Komandor.
       - Macie wreszcie wyjaśnienie, dlaczego tak wiele statków w tajemniczy sposób znikało z przestrzeni międzyplanetarnej - zauważył Van Ryck.
       Odpowiedziało mu westchnienie.
       - Będziemy musieli przeczesać te wzgórza, a może nawet rozkopać je, żeby z czystym sumieniem stwierdzić, że zakończyliśmy misję. Oczywiście spis tych wszystkich przedmiotów też się przyda. Wyjaśni to pewnie zagadki w kronikach Kwatery Głównej. Tylko dzięki wam jest to możliwe. - Komandor wstał i zasalutował. - Kapitanie, żegnam się na razie. Jeśli będzie pan mógł, to proszę o spotkanie za jakieś - spojrzał na zegarek - trzy godziny. Zrobimy naradę. Jest kilka problemów, które mieliśmy omówić.
       Wyszedł z pokoju. Dan pił jakiś płyn z kubka ozdobionego herbem Inspekcji. Gdy dostrzegł te dwie skrzyżowane komety, wzdrygnął się i odsunął naczynie. Zbyt wyraźne miał przed oczyma wcześniejsze odkrycie. Tak, na pewno jest tu całe mnóstwo osobliwych przedmiotów. Ucieszył się na myśl, że to nie on będzie musiał je posegregować i spisać.
       - Ten labirynt - głos Van Ryck nie był spokojny - może zajrzelibyśmy do niego? Jellico parsknął śmiechem.
       - Mówisz tak, jakbyś sądził, że Patrol kogokolwiek tam wpuści oprócz specjalistów z Federacji!
       Wzmianka o labiryncie wywołała u Dana wspomnienie tego, co niedawno zaszło i po raz pierwszy odezwał się:
       - Rich tam uciekł. Proszę pana, czy już go złapali?
       - Jeszcze nie - odpowiedział Kapitan. Nie był chyba szczególnie zainteresowany zniknięciem przywódcy banitów. - Craxoman prawda? Przeskoczył przez płomień, kiedy do was dotarliśmy.
       - Tak, Kapitanie. W końcu chyba stracił zmysły - dodał Mura.
       - Mam nadzieję, że Patrol go nie zlekceważy. Nie chciałbym być na miejscu człowieka, który będzie go musiał dopaść w tym labiryncie. Trzeba zachować wszystkie środki ostrożności.
       - Cóż - Jellico wstał - to już nie nasza sprawa. Patrol teraz wszystkim dowodzi, niech oni się martwią. Im wcześniej wystartujemy z tej okropnej planety, tym lepiej dla nas. Jesteśmy Branżowcami, a nie policją.
       - Tak - odezwał się Van Ryck ciągle siedząc w fotelu ukradzionym zapewne niegdyś z jakiegoś liniowca. - Musimy myśleć o Branży przede wszystkim, wyłącznie o interesach. - W jego oczach nie było niecierpliwości, którą można było łatwo dostrzec w niemal przezroczystych niebieskich oczach Kapitana. Był zupełnie spokojny, jakby miał rozpocząć swoje zwykłe zajęcia. Danowi przyszło do głowy, że Van Ryck nie zakończył jeszcze interesów na Otchłani i nie obchodziło go zupełnie, co postanowił Patrol.
       Mimo swoich deklaracji, Kapitan nie zarządził powrotu na Królową. Przechadzał się natomiast ostrożnie po pokoju przystając czasami przed jakimś eksponatem, który Salzar najwidoczniej upodobał sobie na tyle, by go tu umieścić. Van Ryck spojrzał na Dana i Murę.
       - Proponuję - powiedział łagodnie - żebyście skorzystali z sypialni Doktora Richa. Myślę, że łóżko wam się spodoba - jest znacznie wygodniejsze niż koja.
       Dan zastanawiał się, dlaczego nie wysłano ich na statek, gdzie już od paru godzin przebywali Kosti i Ali, ale ruszył posłusznie za stewardem w stronę apartamentu Richa. Van Ryck miał rację: łóżko było zupełnie ziemskich rozmiarów, a pokrywał je puszysty koc z automatycznym nagrzewaniem.
       Młody Branżowiec zrzucił haubę, gruby, niewygodny pas oraz buty i zanurzył się w wełnianą miękkość. Kątem oka zauważył, że Mura idzie w jego ślady i zajmuje drugi koniec obszernego legowiska. Po paru sekundach spał już głęboko.
       Był teraz w sterowni Królowej i miał wprowadzić statek w nadprzestrzeń. Naprzeciw niego stał Salzar Rich z twarzą tak surową jak wtedy, gdy po raz pierwszy spotkali się na Naxos. Zadaniem Dana było ustalić wszystkie współrzędne, a gdyby się pomylił, to Salzar zabije go i jego ciało spadnie do labiryntu, gdzie coś czyha na nie w ciemnościach.
       Dan otworzył oczy i wpatrywał się w szarość mroku ponad głową. Trząsł się z zimna. Ręce miał lodowate i mokre od potu. Chciał sprawdzić, czy to już rzeczywistość i ledwo powstrzymał się od dotknięcia dłonią puszystej pościeli. Nie wolno mu było się poruszyć. Wyczuł obecność czegoś straszliwego w tym pokoju, czegoś, co zagrażało jego życiu.
       Kontrolował swój oddech - powinien być głęboki i równy. Mura był obok, ale Dan nie mógł odwrócić głowy, żeby sprawdzić. Zaczął zmienić swą pozycję stopniowo, przesuwając się o milimetry. Nie miał pojęcia, co dokładnie mu grozi, ale wystarczyło to niemal namacalne poczucie strachu, żeby zachować maksimum ostrożności.
       Dostrzegł wreszcie drzwi. Dochodziły stamtąd głosy. Może Kapitan i Van Ryck nadal tam siedzeli. Dobrze, to są drzwi, a teraz kawałek ściany przy nich. Zobaczył trójwymiarowe malowidło, jaskrawy krajobraz z jakiegoś dziwnego świata, świata martwego, pozbawionego życia, a mimo to w jakiś niesamowity sposób pięknego, zdecydował się przesunąć rękę pod lekkim kocem. Chciał obudzić Murę. Wiedział, że steward nie zdradzi ich, nawet jeśli zostanie wyrwany ze snu.
       Ręka przesunięta, głowa też. Jest malowidło, a przy nim pas tkanego materiału z diamentami i szmaragdami. Kamienie lśnią, że aż oczy bolą. A obok - obok jakieś ramiona zasłaniają częściowo to dzieło
       Salzar!
       Tylko dzięki silnej woli, o którą Dan nawet się nie podejrzewał, zdołał pozostać w bezruchu. Na szczęście przestępca nie spoglądał w stronę łóżka. Bezszelestnie przesunął się w kierunku drzwi.
       Rich najwyraźniej stał się na powrót człowiekiem, ale w jego oczach widać było szaleństwo. W ręku trzymał dziwaczną tubę z jeszcze bardziej dziwną rękojeścią. To na pewno była broń. Nie stał już przy gobelinie - jego głowa zasłaniała częściowo obraz. Jeszcze dwa kroki i będzie przy drzwiach. Ręka, która miała obudzić Murę, napotkała na przyjazną dłoń sprzymierzeńca w samą porę. Steward też nie spał - było więc ich dwóch!
       Dan próbował zaplanować następny ruch. Leżał na plecach, przykryty grubym kocem. Niemożliwe, żeby udało mu się zaskoczyć Salzara. A jednak przestępca nie może dojść do tych drzwi, nie można mu pozwolić na strzały.
       Mura pchnął lekko dłoń Dana. To był znak. Czy na pewno dobrze zinterpretował ten ruch? Dan napiął wszystkie mięśnie i w momencie, gdy rozległ się przeraźliwy wrzask kolegi, zsunął się błyskawicznie na podłogę.
       Płomień rozdarł powietrze i łóżko stanęło w ogniu. Dan gwałtownie szarpnął dywan, na którym stał Salzar, ale ten nie stracił równowagi. Oparł się o ścianę i skierował broń w stronę zaplątanego w koc Branżowca. Nagle spokojne, pewne dłonie zaczęły się zaciskać na gardle przestępcy. To Van Ryck zaskoczył Richa od tyłu i stopniowo zwiększając ucisk zmusił go do poddania się. Mura i Dan powstali z kolan. Łoże, które przed chwilą było dla nich oazą spokoju, zżerał ogień.
       Przez jakiś czas trwało ogólne zamieszanie: przybyło mnóstwo ludzi z Patrolu i było trochę strzelaniny. Policjanci odprowadzili gdzieś Salzara. Dan usiadł na ławce: na zawsze chyba pozostanie mu niechęć do łóżek. Marzył tylko o tym, żeby wreszcie wyciągnąć swoje zmęczone ciało na własnej koi. Gdyby tak mógł znowu zasnąć na Królowej!
       Van Ryck położył na stole broń odebraną przestępcy.
       - Coś nowego - powiedział. - Może kolejna zabawka Przodków, a może to z jakiegoś statku.
       Służba Federacji na pewno rozwiąże wiele zagadek. My możemy być przynajmniej spokojni, że nasz drogi doktor jest pod kluczem.
       - Wyłącznie dzięki panu, Szefie! - zaznaczył Dan.
       Van Ryck uniósł brwi.
       - Ja jedynie dokończyłem to, co wy zaczęliście. Gdyby nas nie zaalarmował twój krzyk, Mura - skinął głową w stronę stewarda - może już by nas nie było.
       Mura ziewnął zasłaniając twarz dłonią. Miał rozpiętą tunikę i był trochę rozczochrany, ale jak zwykle doskonale kontrolował emocje.
       - Zatem było to wspólne przedsięwzięcie, proszę pana - odpowiedział. - Nie wrzasnąłbym tak, gdyby wcześniej nie obudził mnie Thorson. To on również pociągnął ten dywan. Zastanawiam się, dlaczego Salzar nie spalił nas, zanim ruszył do was.
       Dan zadrżał. Zapach spalonego łóżka i pościeli był tak silny, że zaczęło go mdlić. Musi natychmiast odetchnąć świeżym powietrzem, musi się nim zachłysnąć. I nie chce myśleć o tym, co by było gdyby
       - To chyba wszystko - Kapitan Jellico w asyście Dowódcy Patrolu wszedł do pokoju. - Macie Richa, ale co z nimi? Mamy tu siedzieć i czekać, aż przeszukacie wszystkie zakamarki i policzycie wszystkie splądrowane statki?
       - Nie sądzę, Kapitanie, żebyście musieli zatrzymywać się tu dłużej niż parę godzin - zaczął Komandor, ale przerwał mu Van Ryck.
       - Ależ nam się zupełnie nie spieszy. Jest przecież kwestia naszych praw do Otchłani. Jeszcze tego nie omówiliśmy. Nabyliśmy na legalnej aukcji Inspekcji prawa do tej planety na dwanaście miesięcy ziemskich. Powstaje pytanie, w jakim stopniu te prawa odnoszą się do ocalonych przez nas wraków pojazdów kosmicznych oraz tego, co zawierają
       - Wraków, które są dowodem działalności przestępczej - zaczął znowu Komandor, lecz i tym razem Szef Ładowni wszedł mu w słowo.
       - Jednakże wraki znajdowały się na planecie jeszcze zanim odkrył ją Salzar. Maszyna włączała się od czasu do czasu już po odejściu Przodków. Z historycznego punktu widzenia te góry kryją ogromne ilości bezcennych zabytków, a ponieważ nie znalazły się one tutaj w wyniku przestępczej działalności, więc nie widzę powodu, żebyśmy nie mieli skorzystać z przysługujących nam praw. Nasi ludzie odkryli bez szczególnych problemów co najmniej dwa statki, które musiały się tu rozbić przed przybyciem Salzara. Tylko dwa, a są może setki - rzekł dobrodusznie.
       Słuchający tego wywodu Jellico przestał się już niecierpliwić. Podszedł do Szefa Ładowni i usiadł przy nim, jak gdyby miał zamiar przeprowadzić zaraz zwykłą, handlową rozmowę.
       Komandor wybuchnął śmiechem.
       - Nie uda się panu, Van Ryck, wciągnąć mnie w żadne targi. Mogę zawiesić wasze prawa i złożyć protest w Kwaterze Głównej, a w międzyczasie wysłać was do naszego obozu na Poldarze - to najbliższa stacja Patrolu. Jeśli będę musiał, dam wam towarzystwo. Nie sądzę, żeby Federacja oddała prawa do Otchłani komukolwiek, przynajmniej przez jakiś czas.
       - Jeżeli zechcą unieważnić kontrakt bona fide - zaznaczył Van Ryck - będą musieli za to zapłacić. Ponadto, na Poldarze są ludzie z telewizji, a my nie jesteśmy z Patrolu - nie obowiązuje nas wasz nakaz milczenia. A przecież każdy chętnie usłyszy, co robiliśmy w ciągu ostatnich paru dni. I będzie to niezwykle interesująca informacja. W pewnym sensie bajki stały się rzeczywistością. Morze Sargassowe Kosmosu - planeta wypełniona skarbami z zaginionych statków. Ludziom potrzeba romantycznych przygód. - Mówiący przymknął oczy, jak gdyby oczarowały go jego własne słowa. - Przyjadą tu turyści z całej Galaktyki.
       - Tak jest - wtrącił Kapitan - i w dodatku przywiozą ze sobą różne sprytne urządzenia do szukania skarbów. Van - zwrócił się do Szefa Ładowni - to będzie naprawdę duża sprawa.
       - Masz absolutną rację. Luksusowe hotele, wycieczki z przewodnikiem, działki wystawione na sprzedaż Prawdziwy majątek!
       - Nikt tu nie wyląduje bez oficjalnego zezwolenia! - odparł zdenerwowany nieco Komandor.
       - W takim razie nie zazdroszczę ludziom, którzy będą musieli tego pilnować. Ależ ta historia spodoba się chłopcom z telewizji - Van Ryck wrócił do swoich marzeń. - Aha! - Otworzył szeroko oczy i spojrzał na policjanta. - I nie musicie się troszczyć o nas, i tak zaapelujemy do Branży hiperszyfrem, a tego nie możecie zagłuszyć.
       Komandor poczuł się dotknięty.
       - Czy w w jakikolwiek sposób daliśmy wam do zrozumienia, że mamy zamiar traktować was jak przestępców?
       - Nie, ależ wcale nie! Jedynie od czasu do czasu jakieś aluzje. Poddamy się posłusznie kwarantannie, jak przystało na porządnych, przestrzegających prawo obywateli. Ale ponieważ jesteśmy dobrymi obywatelami, więc opowiemy naszą przygodę wszystkim, którzy będą chcieli słuchać. Chyba chyba, że zawrzemy teraz jakiś inny, korzystny układ.
       - Co pan ma na myśli mówiąc o ,,korzystnym układzie? - przeszedł do sedna sprawy Komandor.
       - Odpowiednie odszkodowanie za stratę naszych praw do Otchłani oraz nagrodę.
       - Jaką nagrodę?
       Van Ryck zaczął wyliczać ich zasługi.
       - Po pierwsze, wylądowaliście tutaj bezpiecznie, ponieważ nasi ludzie wyłączyli tę instalację. Ci sami ludzie znaleźli waszego Rimbolda, którego od dawna szukaliście. Poza tym, dostarczyliśmy wam Salzara ślicznie zapakowanego i związanego. Mógłbym wymienić jeszcze kilka powodów, dla których uważam, że należy nam się nagroda.
       Komandor znów się roześmiał.
       - Co ja robię?! Spieram się z zawodowym handlowcem o jego zyski! Przedstawię wasze roszczenia w Kwaterze Głównej, jeśli przyrzekniecie, że będziecie trzymać wasz zbiorowy język za zębami.
       - Przez tydzień - uzupełnił Van Ryck. - Tylko siedem ziemskich dni. Później telewizja pozna historię naszej ostatniej wyprawy. Proszę więc poinformować szefów, żeby się pospieszyli. Wystartujemy dzisiaj w nocy i polecimy prosto na Poldar. Powiadomimy również Branżę, gdzie jesteśmy i jak długo tam będziemy.
       - W porządku, niech ci na górze kłócą się z wami. - Dowódca Patrolu poddał się. - Czy mam wasze słowo, że polecicie bezpośrednio na Poldar?
       - Nie musi pan posyłać po eskortę - przytaknął Kapitan Jellico. - Pomyślnych poszukiwań, Komandorze.
       Dan i Mura opuścili pokój w ślad za oficerami. Asystent Szefa Ładowni nie miał najweselszych myśli. Kwarantanna była zwykłą konsekwencją podróży na nieznaną planetę. Będą ich badać lekarze i wypytywać naukowcy. Świat musi się upewnić, że nie przywieźli jakiejś śmiertelnej choroby. Ale w tym wypadku czeka ich zapewne dłuższy pobyt. Ani Kapitan, ani Van Ryck nie wyglądali jednak na przygnębionych. Wręcz przeciwnie - po raz pierwszy od aukcji na Naxos byli zadowoleni z siebie i z sytuacji.
       - Coś ci chodzi po głowie, Van? - głos Jellico przedarł się przez dudnienie pełzacza, który wreszcie wiózł ich na Królową.
       - Przyjrzałem się dość dokładnie łupom Salzara. Czy pamięta pan Traxta Cama, Kapitanie?
       - Traxt Cam Chyba pracuje gdzieś w Strefie Końca
       - Pracował - głos Van Rycka nie byłu już taki wesoły.
       - Myślisz, że jest jedną z ofiar Salzara?
       - Inaczej jego prywatny rejestr nie wpadłby w ręce naszego doktora. Traxt wracał właśnie z bardzo dobrej trasy i tutaj musiał się rozbić. Wiem, że nabył prawa do Sargolu i wiodło mu się doskonale.
       - Sargol - powtórzył Kapitan. - Czy to nie tam znaleziono te nowe klejnoty? Chyba nazwano je Koros, prawda?
       - Zgadza się. A Traxt miał jeszcze przed sobą półtoraroczny kontrakt. Wspomnimy o tym w Kwaterze Głównej. Może zgodzą się na taki układ: nasze milczenie oraz prawa do Otchłani w zamian za zapas żywności i wykorzystanie do końca praw Traxta. Jak się to panu podoba, Kapitanie?
       - Wygląda to na jeden z twoich lepszych interesów, Van. Może rzeczywiście ci na górze pójdą na to. Nie kosztowałoby ich to wiele i mieliby z nami spokój. Kto zechce nas słuchać w Strefie Końca?
       - Może na to pójdą? - Van Ryck pokręcił głową. - Trochę więcej zaufania, Kapitanie! Na pewno przyjmą nasze warunki! Czeka na nas Sargol i jego klejnoty.
       Jego pewność siebie przywracała słuchającym poczucie bezpieczeństwa. Dan patrzył na spaloną planetę i próbował wyobrazić sobie Sargol: kopalnie klejnotów, a Królowa miałby do nich największe prawo! Być może Otchłań nie była wcale taka pechowa. Może jednak przyniesie im szczęście
