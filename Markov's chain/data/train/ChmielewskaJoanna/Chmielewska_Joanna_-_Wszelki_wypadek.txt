





                                               "Wszelki wypadek"
                                           Joanna Chmielewska
              Agrafkę, która po trzeciej lekcji zastąpiła guzik, Janeczka nagle poczuła w
              sobie. Poranek w dniu dzisiejszym był zdecydowanie pechowy. Dwie pary dżinsów po
              wczorajszym praniu jeszcze były wilgotne, na trzecią parę, którą miała na sobie,
              jej brat, Pawełek, wylał przy śniadaniu całą szklankę herbaty z mlekiem i z
              miodem Postanowiła włożyć ulubioną spódniczkę i zupełnie zapomniała, że zamek
              błyskawiczny w tej spódniczce zaczął ostatnio grymasić. Przebierając się w
              pośpiechu, na ten guzik prawie nie zwróciła uwagi, przypomniała sobie o nim
              dopiero, kiedy odpadł i okazał się ważny, bez niego bowiem zamek błyskawiczny
              wcale nie chciał się trzymać. Musiała posłużyć się agrafką, która do tej pory
              zachowywała się przyzwoicie i dopiero teraz odmówiła usług. Nastąpiło to na
              ulicy. Janeczka wracała do domu od Beatki po wspólnym odrabianiu lekcji. Beatka
              prezentowała doskonałą tępotę matematyczną, w zamian umiała świetnie pisać
              wypracowania, podział zajęć zatem polegał na tym, że Janeczka rozwiązywała
              zadania matematyczne, Beatka zaś pisała dwa różne wypracowania, jedno dla
              siebie, drugie dla niej. Dwa razy w tygodniu Janeczka prosto ze szkoły udawała
              się do koleżanki, razem zjadały obiad, po czym przystępowały do pracy. Tego
              akurat popołudnia zajęcia nieco się przeciągnęły, w pierwszej kolejności bowiem
              trzeba było obejrzeć film na wypożyczonej kasecie, która musiała zostać zwrócona
              przed osiemnastą, a potem okazało się, że Beatka dostała od swojej prababci
              stare rodzinne zdjęcia, szalenie śmieszne. Panie miały na nich długie suknie i
              kapelusze z piórami, a panowie dziwaczne, zabawnie zakręcone wąsy i nie można
              było na to nie popatrzeć. W rezultacie Janeczka wracała do domu znacznie później
              niż zwykle. Noc to jeszcze nie była, zaledwie wieczór, wpół do ósmej, ale
              ciemności panowały kompletne, jak zwykle w końcu listopada. Latarnie świeciły
              średnio, ulice zalegało błoto, a w powietrzu czuło się jakby lodowatą mżawkę,
              Janeczka zatem szła szybkim krokiem do przystanku autobusowego, chcąc jak
              najprędzej znaleźć się w domu. Była już blisko ulicy Ciszewskiego, kiedy
              zastopowała ją właśnie ta agrafka. Wbiła się w nią jakoś dziwnie, nie z boku,
              tylko trochę z tyłu, i z każdym krokiem wbijała się porządniej. Zgadłszy, że
              spódniczka przekręciła się nieco, Janeczka zatrzymała się i spróbowała dosięgnąć
              zamka. Okazało się to niemożliwe. Agrafka weszła nie tylko w nią, ale także w
              rajstopy, które ograniczały pole manewru. W dodatku obie ręce Janeczka miała
              zajęte, w jednej niosła tornister, w drugiej dość ciężką torbę z książkami, i
              musiała najpierw pozbyć się balastu, a dopiero potem uporządkować garderobę.
              Rozejrzała się; błoto było okropne, odrobina śniegu, która spadła przedwczoraj,
              właśnie stopniała i zamieniła się w rzadką breję. Za nic w świecie Janeczka nie
              położyłaby tornistra w czymś takim. Uczyniła jeszcze kilka kroków z nadzieją, że
              to świństwo trochę się przesunie i przestanie tak mocno kłuć, całą postacią
              wykonała wijący ruch, podobny nieco do tańca brzucha, i rezultat był okropny.
              Przypomniała sobie rozmiar agrafki i z irytacją pomyślała, że lada chwila
              zostanie przebita na wylot, a może już ten ostry koniec wychodzi jej z przodu.
              Rozejrzała się ponownie, bo wyjście już było tylko jedno - znaleźć kawałek
              suchego miejsca, odłożyć bagaże i dostać się do tej obrzydliwości. Agrafka
              połączyła spódniczkę z rajstopami, prawdopodobnie trzeba będzie zsunąć z siebie
              wszystko razem i dopiero wtedy przekręcić. Nie będzie przecież rozbierać się na
              ulicy, musi wejść do jakiejś bramy. W ogóle do jakiegoś domu, na klatkę
              schodową... Budynki w tej części Ursynowa zaopatrzone były w domofony i do
              żadnej klatki schodowej nie miała dostępu, ale przedsionki pozostawały otwarte.
              Wyobraziwszy sobie jeszcze jazdę autobusem z tym potwornym, ostrym kolcem,
              Janeczka otrząsnęła się ze zgrozą i skręciła do najbliższych drzwi. Weszła do
              oszklonego przedsionka. Na klatce schodowej było ciemno i światła oczywiście nie
              mogła zapalić, ale z ulicy padał blask latarni, nikły, wystarczający jednak,
              żeby trochę widzieć. Posadzka przedsionka zadeptana i zabłocona była tylko na
              środku, kąty wydawały się suche, Janeczka zatem odłożyła swoje ciężary i






              przystąpiła do manipulacji ubraniowych. Męczyła się co najmniej pięć minut,
              zanim udało jej się wreszcie odwrócić odzież na sobie i dosięgnąć agrafki. Nie
              oznaczało to jeszcze zwycięstwa; agrafka przelazła za daleko, nie pozwalała się
              wyjąć, z zaczepionych rajstop wychodziły nitki, spódniczka była z nimi połączona
              na mur, szarpanie nie pomagało, obie rzeczy musiały być widocznie w doskonałym
              gatunku. Na myśl, że zostanie tu na zawsze, unieruchomiona idiotyczną agrafką,
              bez szans na normalne użytkowanie własnej odzieży, Janeczka wpadła w zimną
              furię. Zacisnęła zęby, przyklękła nad tornistrem i wyciągnęła z niego piórnik, w
              którym obok długopisu, ołówka, gumki, temperówki, kilku spinaczy, dwóch
              koralików i złamanego kolczyka kształtu koniczynki spoczywały malutkie nożyczki.
              Bez chwili namysłu posłużyła się nimi, wycięła w rajstopach dziurę dookoła
              agrafki i wreszcie miała te dwie sztuki garderoby oddzielnie. Dalej poszło już
              łatwo. Rezygnując z wyciągania agrafki, zapięła ją po prostu i przekręciła
              spódniczkę tak, żeby zamek znalazł się prawie z przodu. Pozostawiania go na boku
              wolała nie ryzykować. Odetchnęła głęboko, poprawiła kurtkę i pochyliła się, żeby
              schować piórnik. W tym momencie gdzieś bardzo blisko, prawie przy samym budynku,
              rozległo się przeraźliwe, alarmowe wycie samochodu. Dźwięk był jej doskonale
              znany, ale wybuchł tak nagle i tak głośno, że poderwała się gwałtownie, a
              piórnik wypadł jej z ręki. Uderzył o podłogę, otworzył się i wszystko z niego
              wyleciało. Zostawiając pozbieranie szkolnych skarbów na później, wyjrzała przez
              oszklone drzwi. Wył samochód, stojący po drugiej stronie ulicy. Właściciel
              akurat otwierał go i wsiadał, zapomniawszy najwidoczniej o wcześniejszym
              wyłączeniu alarmu. -No! - powiedziała Janeczka szeptem pełnym irytacji. -
              Zamkniesz mu gębę, czy nie? Przez urywane donośne wycie przedarły się nagle
              jakieś inne dźwięki. Dochodziły skądś z góry i można w nich było rozróżnić
              szczęknięcie otwieranego okna i wrzeszczący gniewnie głos. Niepewna, czy jest w
              tym coś interesującego, wyłącznie na wszelki wypadek, Janeczka uchyliła swoje
              drzwi i popatrzyła ku górze. Niczego nie zobaczyła, ale za to wycie właśnie
              umilkło i głos z góry zabrzmiał potężnie i wyraźnie.
              -Won od tego wozu!!! - darł się jakiś osobnik. - Złodzieje!!! Ludzie, on. to
              kradnie!! Won, ty palancie, bo będę strzelał!!! Człowiek w samochodzie nie
              zwracał na krzyki żadnej uwagi. Zapalił silnik i zaczął się wycofywać z
              parkingu. Janeczka zostawiła wszystkie swoje rzeczy w przedsionku, wyszła,
              oddaliła się o kilkanaście kroków i z tej odległości spojrzała na budynek. W
              otwartych drzwiach balkonowych na czwartym piętrze miotał się facet ze słuchawką
              telefoniczną przy uchu, wygrażając pięścią w kierunku odjeżdżającego samochodu.
              Nie zniżał głosu i można było doskonale usłyszeć, że zawiadamia policję o fakcie
              kradzieży. - Odjeżdża, ścierwo, jeszcze go widzę! Panie, ja jestem na czwartym
              piętrze! Golf, granatowy, numer rejestracyjny... Kradziony samochód wycofał się
              spomiędzy innych wozów i zaczął skręcać, bo ulica nie miała przelotu. Osobnik na
              czwartym piętrze rzucił słuchawkę i znikł z drzwi balkonowych. Janeczka z uwagą
              przyjrzała się kierowcy, określanemu mianem złodzieja. Przez chwilę padało na
              niego światło z jednego parterowego okna, widać go było wyraźnie i postarała się
              na wszelki wypadek zapamiętać jego profil. Następnie wróciła do przedsionka i
              pośpiesznie pozbierała porozrzucane przedmioty z piórnika, co przyszło jej o
              tyle łatwo, że na klatce schodowej zapłonęło światło. Przez wewnętrzne drzwi,
              również oszklone, ujrzała owego osobnika z balkonu, jak pokonywał ostatnie
              stopnie schodów, zjeżdżając z nich na obcasach i chwytając za poręcz, bo
              odrzucała go siła odśrodkowa. Wypadł z budynku jak szaleniec, w ogóle jej nie
              zauważywszy. Janeczka porwała torbę i tornister i wybiegła za nim. Granatowy
              Golf docierał już do końca ulicy. Mamrocząc pod nosem różne niezbyt eleganckie
              wyrazy, osobnik z góry runął do małego fiata, zaparkowanego tuż obok pustego
              miejsca po Golfie, wyprysnął nim do tyłu, zawrócił i pognał za ukradzionym
              samochodem. -Małym fiatem pojechał ganiać volkswagena? - zdumiał się Pawełek,
              kiedy w trzy kwadranse później siostra złożyła mu relację z wydarzeń. -
              Zwariował, czy co? - No owszem - przyznała Janeczka. - Wyglądał, jakby
              zwariował. Ale wcale mu się nie dziwię, ten jego samochód był chyba zupełnie
              nowy. -I jak się włamał? Widziałaś?
              - Wcale się nie włamał. Otworzył drzwiczki zwyczajnie, kluczykami. I te kluczyki
              potem wetknął gdzie trzeba i odjechał. Tylko z alarmem miał kłopoty, wyło mu tak






              długo, że aż mnie zdenerwował. Pawełek z niedowierzaniem przyglądał się
              siostrze.
              - Coś chyba musiałaś przeoczyć. Skąd niby miał te kluczyki? Najpierw mu ukradł
              kluczyki, a potem samochód? - Uważam, że to możliwe. Albo sobie dorobił. Ciekawa
              jestem, czy go dogonił. - Mowy nie ma, ale też jestem ciekaw. I co mu zrobił,
              jeśli go dopadł. Ty tam jeszcze będziesz? - No pewnie, że będę, Beata mieszka o
              cztery domy dalej.
              - To spróbuj się dowiedzieć. Rozejrzyj się w ogóle, czy ten Golf tam wrócił.
              Numer pamiętasz? - Pamiętam. Zapisałam sobie w autobusie. Ale jeśli ten złodziej
              ma trochę oleju w głowie... - to pewnie, zmienił od razu. Ale gdyby wrócił do
              właściciela, numer będzie miał ten sam. - I złodzieja pamiętam. ByU średniego
              wzrostu, średnio gruby, na głowie miał dużo czarnych włosów, chyba kręconych, i
              z profilu potrafię go rozpoznać. Z frontu nie, bo jak go zobaczyłam, już
              zaczynał wsiadać i gębę miał w środku. - To skąd wiesz, że się nie włamał, tylko
              otworzył kluczykami? - Tak wyglądało. Wyjrzałam prawie od razu, jak tylko
              zaczęło wyć i już sobie otwierał drzwiczki. I mówię przecież, że zaczynał
              wsiadać. Gdyby się włamywał, byłby jeszcze w trakcie i co najmniej jedna szyba
              byłaby nie w porządku. A tu nic. I nawet się zastanawiam, czy ten z góry się nie
              pomylił... Pawełek pożałował głęboko, że sam nie był świadkiem wydarzenia i tym
              bardziej zażądał dalszego ciągu. Kwestia owych kluczyków intrygowała go
              niezmiernie. Janeczka obiecała poczynić odpowiednie starania i z westchnieniem
              przystąpiła do przyszywania guzika i cerowania dziury w rajstopach. Na wszelki
              wypadek wolała nie zwracać się w tej sprawie do babci. Już po dwóch dniach mogła
              zaspokoić wymagania brata. Zniecierpliwiony Pawełek czekał na nią w ogrodzie,
              bawiąc się z psem. Kazał mu warować przy drzwiach, sam biegł w najdalszy
              zakątek, kładł specjalnie zaznaczony patyk obok licznych, bardzo podobnych, po
              czym wracał i polecał szukać. Najmądrzejszy pies świata bez chwili wahania
              pędził ku właściwemu miejscu i przynosił w zębach patyk Pawełka, nie
              dostrzegając w tym zadaniu najmniejszej nawet trudności. Pawełek doskonale
              wiedział, że Chaber znajdzie jego patyk wśród miliona innych, absolutnie
              identycznych, ale, zdenerwowany oczekiwaniem na Janeczkę, nie umiał wymyślić
              bardziej skomplikowanej zabawy. Ruszył na drugą stronę domu, żeby schować ten
              patyk dwudziesty piąty raz, postanowił nawet pomacać jakiś inny, leżący obok,
              ciekaw, czy pies przyniesie także i ten drugi, kiedy po dwóch krokach zatrzymało
              go radosne piśnięcie. Chaber skoczył w kierunku furtki i Pawełek już wiedział,
              że Janeczka wraca. Dał sobie spokój z patykami, również popędził ku furtce. -
              Ty, było gadanie, że niepotrzebnie latasz sama po ciemku! - zawołał, zaledwie
              Janeczka zbliżyła się na słyszalną odległość. - Babcia zaczęła! Mówią, że
              powinnaś zabierać ze sobą psa! - Mój pieseczek najdroższy - powiedziała z
              czułością Janeczka, tuląc i głaszcząc witającego ją, uszczęśliwionego Chabra, po
              czym wyprostowała się. - Gdzie niby mam go zabierać? Do szkoły? Ruszyła ku
              Pawełkowi, który czekał przed furtką.
              - Poza tym, do Beaty nie zabiorę go za żadne skarby świata - oznajmiła
              stanowczo. - Bo co? - zainteresował się Pawełek. Janeczka dotarła już do furtki
              i razem weszli do ogrodu. - Bo tam jest małe dziecko. Beata ma siostrzyczkę,
              prawie dwa lata, obrzydliwy bachor. Byłam z Chabrem raz i nigdy więcej. -Bo co?
              - Bo ten bachor do niego aż kwiczał i dziwię się, że pies z tego nie wyszedł w
              kawałkach. Nie pozwolę wydłubywać mu oczu i wyrywać ogona i uszu, i siadać na
              nim, i nie wiem co tam jeszcze, a Chaber jej przecież nie ugryzie. W lecie
              mógłby czekać na zewnątrz, ale teraz gdzie? W tym błocie? -Trochę przeschło...
              - Głupi jesteś.
              - No fakt - przyznał Pawełek bez oporu. - O głupotach tu ględzę, zamiast
              załatwiać poważne sprawy. I co? Czego się dowiedziałaś? Janeczka sapnęła
              triumfująco i zatrzymała się przed wejściowymi schodkami. - Wszystkiego!
              Rozmawiałam z tym facetem!
              - Z którym? Z tym okradzionym?
              - No a co? Myślałeś, że ze złodziejem? Pawełek z pewnym trudem ukrył wybuchły w
              nim podziw dla siostry. Takich uczuć okazywać po prostu nie wypadało.
              -Jak? - spytał krótko.
              - Zwyczajnie. Wyszłam od Beaty, poszłam do tamtego domu, to jest po drodze,
              obliczyłam po oknach, które to może być mieszkanie, i zadzwoniłam. Na tym jego






              balkonie się świeciło, więc musiał być w domu i wyobraź sobie, trafiłam od razu!
              - Co powiedziałaś?
              - Spytałam, czy to jemu ukradli samochód dwa dni temu. Bardzo się przejął i
              otworzył czym prędzej, i czekał na mnie na schodach przed drzwiami. Powiedział,
              że jestem jedynym świadkiem, który przyznaje się, że jest świadkiem, bo cała
              reszta oślepła, ogłuchła i nie istnieje, a policja podobno mówi, że najszybciej
              z miejsca przestępstwa uciekają świadkowie. Jedna wypowiedź Janeczki zawierała w
              sobie tyle atrakcyjnej treści, że Pawełek musiał to jakoś przetrawić. Milczał
              chwilę. -Dobra, rozumiem. Ciekawa rzecz... I co dalej?
              Janeczka nie miała wątpliwości, jakie kwestie interesują jej brata. Oddała mu
              swój tornister, a Pawełek odruchowo przejął ciężar. Ciągle stali na schodkach. -
              On mówi, że ten złodziej rzeczywiście miał kluczyki. Mówi, że usłyszał swoje
              wycie, a to był pierwszy dzień, no, wieczór... kiedy postawił nowy samochód
              przed domem, bo przedtem trzymał go u znajomych w garażu. Więc usłyszał wycie i
              natychmiast wyskoczył na balkon, a telefon stoi obok, więc jednocześnie
              wrzeszczał na tego złodzieja i dzwonił na policję. Straszył, że będzie strzelał,
              chociaż nie ma z czego. Widział wszystko od pierwszej chwili, mówi, że ten
              złodziej musiał mieć dobre kluczyki, bo wcale nie próbował, tylko od razu
              wetknął jak w masło, bez żadnych trudności. Tylko alarmu nie umiał wyłączyć, a
              to dlatego, że alarm on sobie sam troszeczkę przerobił natychmiast po kupieniu.
              Dlatego wyło tak długo. A co do reszty, to on mówi, że musi być jakaś zmowa,
              ludzie kupują samochody, a do każdego już są dorobione kluczyki, złodziej te
              kluczyki dostaje razem z adresem tego, co kupił. tylko sprawdza, ma garaż, czy
              nie. On mówi, że to jest mafia.
              Pawełek słuchał w, skupieniu, co drugie słowo że zrozumieniem kiwając głową. -
              Dogonił go?
              - A skąd! Mówi, że to już było z rozpaczy. Tego starego małego fiata jeszcze nie
              zdążył sprzedać, więc wsiadł i pojechał, ale z góry wiedział, że nic z tego nie
              będzie. Widział przed sobą swojego volkswagena nawet przez duży kawał drogi, ale
              potem znikł mu z oczu, pojechał w ogóle gdzieś na Pragę. Trasą Łazienkowską. Za
              to spotkał policyjny radiowóz i okazało się, że wcale nawet nie wiedzieli, że
              złodziej ucieka koło nich kradzionym samochodem. Komunikat był, ale oni nie
              słuchali, bo byli zajęci. - Czym?
              - Czymś tam. Jakąś awanturą, do której mieli pojechać albo nie. No i ten
              samochód oczywiście przepadł. Otworzyły się drzwi i wyjrzała z nich ich matka,
              pani Krystyna. - Dzieci, czy to ma być wasza najnowsza przestrzeń życiowa? -
              spytała z wyrzutem. - Nie stójcie na tych schodkach, jest za zimno. - No owszem,
              dosyć zimno - zgodziła się Janeczka i wszyscy razem weszli do domu. -
              Ubezpieczony był chociaż? - zapytał Pawełek w holu, gdzie jego siostra
              zdejmowała kurtkę i buty. - Ubezpieczony. Mówi, że to cud. Zwrócą mu wszystko,
              tylko musi być dochodzenie.
              Będą sprawdzać, czy mu rzeczywiście ukradli, bo mógł go sam gdzieś schować, żeby
              dostać pieniądze i możliwe, że ja mu się nadzwyczajnie przydam. Mogę
              zaświadczyć, co widziałam. Pawełek westchnął i ponownie pożałował, że go tam,
              przy tej kradzieży, nie było. Nie zazdrościł Janeczce, szlachetnie przyznał, że
              należało się jej, ostatecznie poprzednim razem to on uczestniczył osobiście w
              najbardziej wstrząsających wydarzeniach, a nie ona. Odgórna sprawiedliwość
              obdarowała teraz osobę, wcześniej nieco pokrzywdzoną. Cała impreza jednakże
              utkwiła w nim na mur. Nazajutrz w drodze powrotnej ze szkoły wszystkie samochody
              ciągnęły jego wzrok niczym magnes, prawie nie mógł oderwać od nich oczu.
              Szczególną uwagę poświęcał tym stojącym, koło których ktoś się kręcił, chociaż
              mało było nadziei, żeby kradzieży dokonywano w biały dzień na gęsto zaludnionej
              ulicy. A jednak miał szczęście! Warto było patrzeć, chociażby tylko na wszelki
              wypadek... Wpadł do domu mocno spóźniony, niecierpliwie kopnął w kąt buty, byle
              jak powiesił kurtkę, z rozpędu wrzucił tornister do swojego pokoju i runął do
              Janeczki. Janeczka siedziała przy biurku, już odwrócona ku drzwiom, bo hałasy w
              holu brzmiały jednoznacznie. - No? - powiedziała, zanim brat zdążył otworzyć
              usta.
              - Ano właśnie! - odparł z triumfem Pawełek i rzucił się na tapczan. - Jak
              znalazł, trafiłem na takie coś, że się skichać można! Wcale bym nie zwrócił
              uwagi, żebyś mi o tamtym nie powiedziała, ale zwróciłem i specjalnie






              podsłuchiwałem, i nawet potem pogadałem na ten temat Ale ubaw! Słuchająca
              niecierpliwie Janeczka odwróciła się razem z krzesłem tyłem do biurka i popukała
              palcem w czoło. - A może byś tak zaczął mówić z sensem, co? - zaproponowała
              cierpko. - Ja ci opowiadam porządnie. Nic nie rozumiem na razie i nie wiem,
              gdzie ten ubaw. - Dobra, zaraz ci wyłożę na patelnię. Chwilowo streściłem. No
              więc akurat jak wracałem ze szkoły, policja złapała faceta w samochodzie, dwóch,
              ściśle biorąc, ojciec i syn to byli. Tak się tylko zatrzymałem, na wszelki
              wypadek, i od razu wyszło, że słusznie. Ten samochód był kradziony. Ojciec się
              strasznie złościł, a syn go uspokajał... - Skąd wiesz, że kradziony? - przerwała
              Janeczka.
              - Od policji. Usłyszałem. Powiedzieli to wyraźnie. Panie, mamy zgłoszenie o
              kradzieży tego wozu, powiedzieli, skąd pan go ma? A on na to, ten syn, że kupił.
              Od znajomego, ale coś mi się widzi, że kręcił, bo nazwiska znajomego nie znał,
              to co to za znajomy. Kupił i jeździ nim już ładne parę miesięcy, nie ukradł
              przecież, wszystkie papiery im pokazywał, mam na myśli dowód osobisty i tak
              dalej. Ale umowę kupna miał w domu i obiecywał, że też im pokaże, na tym
              stanęło, pojechali z nim razem. Zaglądali do silnika, numer sprawdzali,
              przebity, z tym że byle jak, nawet się ten złodziej nie fatygował, żeby to
              zrobić porządnie, i ten poprzedni odczytali. Parę osób tam się przyglądało, bo
              ten ojciec pomstował, ale bardzo elegancko. Tyle że dosyć głośno. A syn mówił,
              cicho tatusiu i daj spokój tatusiu, i wyglądał jak ogłuszony. - Każdy na jego
              miejscu byłby ogłuszony - przyznała Janeczka. - I co dalej? Jaki to w ogóle był
              samochód? - Ford Fiesta. Nie wiem, co dalej, wsiedli i odjechali oglądać umowę.
              - I jak on się nazywa?
              -Kto?
              -- Ten właściciel kradzionego samochodu.
              - A skąd ja mam to wiedzieć?
              - Jak to? Nie podejrzałeś? Nie usłyszałeś, jak
              mówili?
              Pawełek zakłopotał się nieco.
              - Usłyszeć, może i usłyszałem, ale prawdę mówiąc, nie zwróciłem uwagi. Bo co?
              Janeczka odwróciła się z powrotem do biurka, ale nie podjęła odrabiania lekcji.
              Wsparła łokcie na blacie i brodę na dłoniach i z namysłem popatrzyła w okno.
              -Na wszelki wypadek -odparła po chwili milczenia. -- On zna takiego, który
              pewnie zna złodzieja, chyba że sam kradnie, ale to jeszcze lepiej. Coś mi się w
              tym wszystkim nie podoba. To, co tamten mówił... Pan Zajrzał... - Co za pan i
              gdzie zajrzał? - przerwał rzeczowo Pawełek, zsuwając się nieco z tapczanu i
              siadając prosto. - Nigdzie nie zajrzał, on się tak nazywa. Ten od Golfa. Nazywa
              się pan Zajrzał. - A... To co ten pan Zajrzał?
              - Mówił, że on uważa, że policja ma to w nosie. Nawet nie próbują szukać
              samochodów i łapać złodziei. Kichają kompletnie. - A to niby dlaczego? - oburzył
              się Pawełek i zjechał z tapczanu na dywan. Obejrzał się, sięgnął po kolorową
              poduszkę i podłożył ją pod siebie. - On uważa, że machnęli ręką, bo nie dają
              sobie rady. Mają tego za dużo. A oprócz tego, on uważa, że może nawet biorą
              łapówki od złodziei, nie żeby wszyscy, ale niektórzy. I w ogóle lekceważą. - Ej
              że! - zaprotestował Pawełek z wyraźną urazą. - Ci tutaj wcale sobie nie
              lekceważyli! Sprawdzali faceta, bo rzeczywiście na czerwonym świetle przejechał,
              to od ludzi słyszałem, sam przyszedłem, jak już stał, a przy okazji, z miejsca,
              pierwsze co obejrzeli, to ten przebity numer. Nikt ich nie zmuszał, sami z
              siebie. I uczepili się jak rzepy, chociaż grzeczni byli do nieprzytomności.
              Proszę bardzo, mówili, i dziękuję bardzo, i pan będzie łaskaw...
              - No to przecież mówię, że nie wszyscy! - zirytowała się Janeczka. Porzuciła
              okno i znów odwróciła się do brata. - Ci może akurat nie. I wcale nie ja to
              mówię, tylko pan Zajrzał. - On przesadza, bo jest poszkodowany.
              - No owszem, możliwe. Ale jednak ten radiowóz, do którego dojechał, ani nie
              słuchał komunikatu, ani nie ruszył ganiać złodziei... - Bo to nie tak jest! -
              przerwał energicznie Pawełek. - Tam ludzie mówili między sobą i każdy opowiadał,
              a ja tylko słuchałem. Tego jest zatrzęsienie! - Czego jest zatrzęsienie?
              - Tego złodziejstwa. Tych kradzieży samochodów. I najwięcej kradną Volkswagenów
              Golfów, nie było wiadomo dlaczego, ale teraz już wszyscy wiedzą. Wywożą je do
              Związku Radzieckiego. - Już nie ma Związku Radzieckiego -






              przypomniała sucho Janeczka.
              - No to co? Nazwy nie ma, ale reszta została. Bez znaczenia jak się nazywają,
              wszyscy tam chcą mieć Golfy i podobno nie tylko u nas kradną, ale w ogóle po
              całej Europie. To jest szajka międzynarodowa! - Bardzo dobrze. Jeżeli to jest
              szajka i wszyscy wiedzą, że to jest szajka, w dodatku międzynarodowa, to
              właściwie policja co? Pawełek stropił się mocno. Pytanie Janeczki było może
              nieco ogólnikowe, rozumiał jednak, o co tu chodzi. Rzeczywiście, w tym całym
              działaniu władzy nie dostrzegało się wielkiego zapału, raczej zniechęcenie i
              jakby brak nadziei. Potwierdzało to przypuszczenie, że mają tego za dużo i nie
              dają sobie rady. Myśl, że wobec tego powinno się im pomóc, pojawiła się od razu.
              Odsunął poduszkę i kiwnął głową. - No dobrze, zgadza się. Kradną na prawo i na
              lewo i policja się nie rozszarpie na sztuki; zaczyna im być wszystko jedno.
              Kumple mówili to samo, znaczy każdy dokładał, a jeden zna takie wydarzenie,
              prawie był przy tym, bo obok mieszka, facet z góry wrzeszczał do swojego
              poloneza, tak jak ten twój. Zajrzał... - Nie rozumiem - przerwała z niesmakiem
              Janeczka. - Gdzie zajrzał z góry? -O rany... Nigdzie nie zajrzał, mówię, że
              wrzeszczał z góry tak jak pan Zajrzał! -A... I co?
              - ten złodziej z dołu powiada, już już, tylko sobie radyjko wezmę. Wymontował
              radio i zanim tamten z góry zleciał, śladu po nim nie było. Policja nawet
              przyjechała, owszem, bo ktoś zadzwonił, ale też nic im z tego nie przyszło... -
              No dobrze - przerwała mu znów Janeczka. Mają z nimi za dużo zawracania głowy i
              zatrute życie. Powinni chcieć się pozbyć tego. Szajka, wszyscy wiedzą, niechby
              nawet dwie szajki, to ile to może być sztuk? Dywizja? Ile osób ma w sobie
              dywizja? Pawełek odruchowo dokonał w myśli pośpiesznego obliczenia. -Pi razy oko
              od trzech tysięcy do czterech i pół. Do czego ci ta dywizja?
              - Do niczego. Niemożliwe, żeby tych złodziei była cała dywizja! A jak jest
              mniej, trzeba ich po prostu wyłapać wszystkich i będzie święty spokój. I
              najlepiej jest łapać na gorącym uczynku, bo wtedy wszystko wiadomo. I co?
              Dlaczego się tego nie robi?
              -Nie wiem, czy się nie robi. Robi się chyba, nie?
              Janeczka ponownie odwróciła się do okna.
              - Ale z tego co mówisz, i co pan Zajrzał mówi, wychodzi, że idzie im to jakoś
              niemrawo. No nie wiem... No właśnie, nie wiem i chcę wiedzieć Rób sobie, co
              chcesz, ale dowiedz się, jak oni się nazywają, ten ojciec i syn. I nie zadawaj
              głupich pytań, po co, bo jeszcze nie wiem, po co. Wyłącznie na wszelki
              wypadek... - Słuchajcie, dzieci - powiedziała przy kolacji pani Krystyna
              odrobinę jakby niepewnie.
              - Jest taka sprawa... Dzwoniła jedna moja znajoma, pani Basia... Znacie chyba
              panią Basie? - Znamy - odparł Pawełek. - Taka chuda i zawsze okropnie
              rozczochrana? - Ta, której się uszy wyciągnęły na pół metra od złotych
              kolczyków? - upewniła się Janeczka. - Ta - przyświadczyła z rozpędu pani
              Krystyna i zreflektowała się. - To znaczy... -Znamy ją - przerwały dzieci. - I
              co?
              - Dzwoniła i chce zaprosić Chabra. Do siebie, z wizytą. Może nawet kilka razy. -
              Bo co? - zainteresował się podejrzliwie Pawełek.
              - Też ma psa, ściśle biorąc sukę. Takiej samej rasy i chce ją za Chabra wydać za
              mąż, bo liczy na to, że dzieci będą równie mądre. Więc właściwie on jest
              zaproszony z wizytą do narzeczonej. Nie macie chyba nic przeciwko temu? - Nie -
              przyzwoliła Janeczka łaskawie. - Może być. Kiedy? - Najlepiej byłoby zaraz
              jutro. Rafał z wami pojedzie, bo to jest w Powsinie, daleko od autobusu. Już z
              nim rozmawiałam, powiedział, że może. Od razu po obiedzie. W szczegóły nie
              musicie się wdawać, bo mąż pani Basi jest weterynarzem i zaopiekuje się psami. -
              Chaber żadnej opieki nie potrzebuje, ale niech będzie - zgodził się Pawełek
              wyniośle. - W takim razie sprawa załatwiona - rzekła z ulgą pani Krystyna i
              podniosła się od stołu. - Zaraz do niej zadzwonię, że jutro przyjedziecie... O
              czwartej robiło się już ciemno, Rafał jednakże, ich starszy cioteczny brat,
              poinformowany dokładnie o sposobach dojazdu, trafił bez pudła. Wypuszczony z
              samochodu Chaber bez chwili namysłu skierował się za dom, gdzie czekała ruda
              suka, trochę mniejsza od niego, ale poza tym identyczna. Nie ulegało
              wątpliwości, że przypadła mu do gustu od pierwszego wejrzenia i z wzajemnością.
              Pani Basia zaprosiła ich na herbatę z ciasteczkami do wielkiego, starego domu,






              stojącego w łysym ogrodzie. Nie było tam drzew, tylko małe krzaczki i trawnik, a
              nowy, świeżo posadzony sad dopiero zaczynał rosnąć. Mąż pani Basi pozostał na
              zewnątrz z psami, a reszta osób usiadła wokół owalnego stołu. Już po dziesięciu
              minutach Janeczka wyraźnie poczuła, że długo tego podwieczorku nie wytrzyma.
              Dorastająca córka pani Basi, szesnastoletnia Jola, robiła z siebie coś, na co
              wręcz nie można było patrzeć. Wdzięczyła się do Rafała w sposób, trzeba
              przyznać, urozmaicony. Na zmianę, to udawała małą, kapryśną dziewczynkę, to
              przemieniała się w wampa, doświadczonego i zuchwałego, przy czym trudno było
              ocenić, które z tych wcieleń jest gorsze, bo w ogóle była wielka i gruba i żadne
              do niej nie pasowało. Rafał miał dziwny wyraz twarzy, nie odrywał od niej
              zafascynowanego spojrzenia i najwyraźniej w świecie coś w nim pęczniało.
              Janeczka miała obawy, że jest to zachwyt. Pawełek zajęty był ciasteczkami i na
              nic innego nie zwracał uwagi,. ale jego siostra zaczęła się dławić. Odczekała z
              grzeczności jeszcze następne dziesięć minut, po czym podniosła się od stołu. -
              My się trochę przejdziemy - powiedziała do pani Basi, usiłując nie patrzeć ani
              na Jolę, ani na Rafała. - Nie znamy tej okolicy, więc sobie ją obejrzymy.
              Pawełek chciał zaprotestować, bo pani Basia wniosła właśnie nowy półmisek, ale
              miał pełne usta i nie udało mu się wymówić żadnych zrozumiałych słów. Poczuł za
              to, że siostra znacząco puka go w plecy. -Po ciemku? - zdziwiła się pani Basia.
              - Nic nie zobaczycie! - Latarnie świecą - zauważyła Janeczka. - I tam dalej jest
              jakiś dom, w którym coś się działo, jak przejeżdżaliśmy obok. Pójdziemy
              popatrzeć. -Jeżeli macie ochotę... Tylko nie zgińcie przypadkiem! Mam nadzieję,
              że nie zabłądzicie? - Nawet gdyby. Chaber nas znajdzie W ogóle po ciemnych
              wądołach chodzić nie będziemy... - O co biega? - spytał z niezadowoleniem
              Pawełek, kiedy już znaleźli się poza domem. - W życiu nie jadłem takich dobrych
              kruchych ciastek i ciągle nie wiem, czy lepsze te z kremem, czy te z marmoladą.
              Po co mamy wyjść? - Nie po co, a dlaczego - skorygowała Janeczka. - Bo na tę
              Jolę już patrzeć nie mogłam. Pawełek ze zdziwienia aż się zatrzymał.
              - Jak to? Niby dlaczego? Co ona takiego zrobiła? Wygląda całkiem zwyczajnie! -
              Chyba ślepy byłeś - powiedziała wzgardliwie Janeczka i z energią pociągnęła go
              do przodu. - Podrywa cały czas Rafała, mizdrzy się, chichocze, nadyma, oczami
              przewraca, prawie się dziwię, że jej jeszcze do reszty nie wypadły, i do tego
              cmoka. A bałam się, że Rafał zaraz do niej zacznie kwiczeć i tego bym już
              całkiem nie zniosła! To kretynka. Patrzeć na to nie mogę i wolę wyjść, zwłaszcza
              że w tym domu po drodze rzeczywiście coś się działo. Pawełek spojrzał w
              kierunku, gdzie blisko bocznej szosy stał dom za siatkowym ogrodzeniem, obficie
              oświetlony latarniami na zewnątrz i światłem z wnętrza. Nawet stąd było widać,
              że na wielkim dziedzińcu przed nim panuje jakieś lekkie zamieszanie.
              Zainteresowało go to dostatecznie, żeby kruche ciastka nieco zbladły. - Można
              było załatwić jedno i drugie - mruknął, właściwie dla zasady. - Dom nie zając. -
              Ciastka tym bardziej - odparła zimno Janeczka.
              Podeszli bliżej i rozpoznali rodzaj zamieszania. Cały dziedziniec zastawiony był
              i zawalony bardzo starymi i zniszczonymi meblami, które rąbał na kawałki jakiś
              człowiek. Dwoje młodszych od nich dzieci zbierało rozpryskujące się drewno, a
              starszy chłopiec układał pod ścianą budynku stos grubszych desek. Żeby dotrzeć
              do samej siatki i otwartej w niej bramy, musieli przebrnąć mały kawałek
              dojazdowej drogi, bardzo nierównej, pełnej dołów, w dodatku zagrodzonej stojącą
              na środku wielką ciężarówką. Pawełek wspiął się na koło i stwierdził, że na
              ciężarówce leży jeszcze trochę jakichś rupieci i starych gratów. Widocznie nie
              została rozładowana do końca i dlatego nie odstawiono jej w jakieś rozsądniejsze
              miejsce. Okrążyli pojazd, żeby przejść suchą nogą, bo po ich stronie rozlewała
              się wielka kałuża. Po drugiej za to rosła gęsta kępa wysokich krzaków i udeptana
              ścieżka bez błota przechodziła tuż przy nich. Szosą nadjechał jakiś samochód i
              wykazał wyraźny zamiar skręcenia w dojazdową drogę. Kierowca dostrzegł
              ciężarówkę, zatrzymał się, cofnął, zostawił wóz na poboczu i wysiadł. Trzasnęły
              dwie pary drzwiczek, co oznaczało, że wysiadły dwie osoby. Janeczka i Pawełek
              właśnie dotarli do suchej ścieżki, wielkimi krokami przełażąc przez błotniste
              doły i kałuże. - Ty kretynko! - wysyczał strasznie jakiś głos
              za krzakami, na skraju szosy. - Patrz, oślico, on to rąbie...! - Sam kretyn
              jesteś, baranie głupi! - odparł głos damski, okropnie zdenerwowany. - Trzeba
              było powiedzieć, sekretów ci się zachciało! Zaskórniaka chciałeś mieć, co? -






              Głupia jesteś! Mówiłem, że schowałem chwilowo! Patrz teraz, które nasze,
              rozpoznawaj! -On tu ma tego więcej! Jezus Mario...! Żebym była wiedziała,
              przyjechał, zapłacił, mówił, że ma okazję...! - Jazda...!
              Dwie kłócące się półgłosem i szaleńczo zdenerwowane osoby przecisnęły się
              ścieżką, prawie ocierając się o znieruchomiałe rodzeństwo. Obydwoje, pan i pani,
              tak wpatrzeni byli w zawalone drewnem podwórze, że nie dostrzegali niczego
              innego. Truchtem przebiegli przez bramę, a Janeczka i Pawełek po chwili ruszyli
              za nimi. - Tam! - wydyszała dama w eleganckim futrze, pokazując ręką. - Poznaję!
              Nasza szafa! - Dobry wieczór! - zawołał głośniej towarzyszący jej osobnik. -
              Panie, żona panu meble dzisiaj wydała... - Meble? - zdziwił się człowiek z
              siekierą i przerwał pracę, prostując się i ocierając pot z czoła. - Nie żadne
              meble, tylko drewno opałowe. -Może być drewno. Kiedyś to były meble. Pośpieszyła
              się, a ja szafy nie opróżniłem! -Ale pan sprzedał. Co kupiłem, to moje.
              - Pańskie - zgodził się przybyły osobnik. - A co pan kupił? Powiada pan, że
              drewno opałowe? Człowiek z siekierą odrobinę jakby się zawahał. - No drewno -
              przyznał. - Mówiłem panu, że na opał stare graty skupuję, nie? I zgadza się, na
              opał. Szklarnie mam, czymś palić muszę, nie? Co pan, sklerozę pan masz? Trzy dni
              temu mówiłem! - Znaczy to, co nie jest drewnem opałowym, w skład transakcji nie
              wchodzi - stwierdził osobnik, nagle się uspokajając. - Mnie nie było, znienacka
              pan przyjechał, żona panu towar wydała, a ja książek na przykład nie zdążyłem
              wyjąć. Te książki to dla pana też drewno opałowe? Człowiek na środku podwórza
              wsparł się na siekierzysku, podrapał po głowie i zaczął myśleć. Jego rozmówca
              przezornie ustawił się pomiędzy nim a szafą, żona w futrze drobnymi kroczkami
              przesuwała się w kierunku upragnionego mebla. Janeczka i Pawełek znajdowali się
              już na dziedzińcu, ukryci w cieniu za rupieciami. Cała scena zainteresowała ich
              nadzwyczajnie. - Jak mu chodzi o prawdziwe książki, to ja jestem chiński
              mandaryn - mruknął szeptem Pawełek. - A pewnie - odmruknęła Janeczka i
              przemknęła za następny grat, bliżej szafy. Człowiek z siekierą rozważył sprawę.
              - Dobra, co nie drewno, to nie moje - zgodził się. - Pośpieszyłem się, fakt, ale
              jak raz miałem transport i jednym ciągiem objeżdżałem tych wszystkich
              sprzedawców. Bierz pan swoje książki, czy co tam jest, i nie ma o czym gadać. Ja
              jestem człowiek uczciwy. - Ja też - rzekł sucho były właściciel mebli. - Zaraz
              zobaczymy... Jego żona już przedarła się do szafy, stała obok i trzymała ją
              ręką. Mąż podszedł energicznym krokiem, usuwając sobie z drogi rupiecie.
              Człowiek z siekierą zawahał się, po czym ruszył powoli za nim, wlokąc za sobą
              narzędzie pracy. Janeczka i Pawełek zbliżyli się bokiem, ciągle ukryci za
              zwalonymi gratami. Przybyły osobnik otworzył drzwi wielkiej, starej szafy z
              ozdobnym gzymsem i wysunął jedną z dolnych szuflad. Wetknął rękę głęboko, czymś
              prztyknął i pomiędzy dolną półką szafy a właściwą szufladą ukazało się coś
              dodatkowego. Jakby jeszcze jedna, bardzo płaska szuflada. Cała wypełniona była
              ciasno poukładanymi paczkami pieniędzy. -Och...! - jęknęła jego żona i usiadła
              na kawałku leżącego obok kredensu. Widocznie osłabła z ulgi. Od strony człowieka
              z siekierą dobiegło jakby zachłyśnięcie, ale słowa żadne nie padły. Były
              właściciel szafy wysunął drugą szufladę i powtórzył operację z prztyknięciem.
              Wyciągnął rękę w kierunku żony. - Torbę dawaj!
              Małżonka odzyskała siły, zerwała się z kredensu, wyszarpnęła z torebki dwie
              wielkie reklamówki. Mąż, bez pośpiechu i z zimną krwią, zaczął przekładać
              pieniądze. - A litr koniaku swoją drogą się panu należy - oznajmił
              wspaniałomyślnie. Człowiek z siekierą robił wrażenie ogłuszonego.
              - Powiem panu prawdę - wyznał, wyraźnie wstrząśnięty. - Ja wcale nie wiem, czy
              bym się tego dokopał. Panie, ja mam duży piec, możliwe, że ten dół na połowę i
              poszłoby z dymem... - To i lepiej, że zdążyłem. I dla mnie korzyść, i dla pana.
              Wszyscy byli tak przejęci sytuacją przy szafie, że nikt nie zwrócił uwagi na
              ogromny samochód, przejeżdżający szosą. Samochód przejechał, zwolnił, zatrzymał
              się i cofnął. Coś zaczęło się dziać w odległości piętnastu metrów za
              ogrodzeniem. Na dziedzińcu pojawiła się żona człowieka z siekierą. Druga żona,
              poprzednia właścicielka szafy, ze łzami w oczach opowiadała jej, jak ten idiota,
              mąż, schował wszystkie pieniądze w skrytce, ukrył to przed nią, nic nie
              wiedziała, w nowym domu ustawili nowe meble, a te stare sprzedali, bardzo tanio,
              to każdy musi przyznać, za grosze, darmo prawie, nagle ten pan kupiec
              przyjechał, męża nie było, oddała mu wszystko, a mąż dziś wrócił i o mało jej






              nie zabił, od baranic wyzywał, gdzie sens, baranica to jest taki kożuch dla
              stróża. A trzeba było tajemnicy nie robić, tylko zwyczajnie powiedzieć, że w
              szafie jest skrytka... - A pewnie, a pewnie - przyświadczała żona człowieka z
              siekierą, starając się nie ujawniać ciężkiego rozgoryczenia. - Oni wszyscy
              głupie. Tyle dobra by się zmarnowało, Bożeż ty mój... Dzieci człowieka z
              siekierą poświęciły się już bez reszty penetracji rozmaitych szufladek, półeczek
              i innych zakamarków zwalonych na podwórzu rupieci. Janeczka i Pawełek,
              zachwyceni wydarzeniem, powolutku zaczęli wycofywać się w kierunku bramy. Od
              strony szosy dobiegał rzęgot podobny do hałasu, jaki robi śmieciarka miejska,
              nieco tylko cichszy i mniej brzękliwy. Osobnik z dwiema torbami pieniędzy
              wyprostował się nad pustymi szufladami.
              - Ja tu jeszcze jutro wpadnę - obiecał. -
              Fela, idziemy!
              Janeczka i Pawełek przekroczyli bramę wcześniej, nie komentując jeszcze
              niezwykłej sceny. Przemknęli obok ciężarówki, twardą ścieżką przedostali się za
              krzaki, wybiegli na szosę i stanęli jak wryci.
              -Hej, a to co? - krzyknął zdumiony Pawełek.
              We wnętrzu olbrzymiego TIR-u znikał właśnie samochód. Dwóch ludzi zamykało za
              nim wielkie wrota. Obejrzeli się, zatrzasnęli zamek i popędzili ku szoferce.
              - Zapamiętaj numer! - zawołała gorączkowo
              Janeczka. - Nie mam na czym zapisać!
              Bez namysłu Pawełek zaczął szurać obcasem, mamrocząc pod nosem i wydrapując
              numer TIR-u na wilgotnym poboczu. Ogromne pudło ruszyło. Osobnik z torbami
              pieniędzy w rękach wyszedł zza krzaków na szosę i skamieniał. TIR oddalał się,
              nabierając przyśpieszenia. Osobnik z torbami wydał z siebie głos podobny do
              piania. Dokładnie w tym samym momencie u nóg Janeczki zmaterializował się
              Chaber, światła reflektorów Rafała oświetliły całą grupę, a ze ścieżki wyszła na
              szosę żona w futrze. Rozejrzała się. - Gdzie samochód? - spytała z niepokojem.
              Osobnik z torbami rzucił torby i dzikim pędem ruszył za widocznym jeszcze
              doskonale TIR-em. Po kilkunastu krokach zatrzymał się gwałtownie, zawrócił,
              porwał torby, znów ruszył przed siebie i znów się zatrzymał. Zamiast słów, wciąż
              wydawał z siebie chrapliwe pianie. Rafał zatrzymał swojego małego fiata. - Chyba
              ukradli państwa samochód - powiedziała ze współczuciem Janeczka do osłupiałej
              żony w futrze. - Zabrali go tym wielkim potworem. Mamy jego numer. Żona w futrze
              otworzyła usta, ale nie wyszedł z nich żaden dźwięk. Mąż z torbami wrócił
              biegiem, ujrzał Rafała, opanował pianie, z wysiłkiem przerzucił torby do jednej
              ręki a drugą szarpnął drzwiczki.
              - Za nimi!! Milion płacę!!!
              zawył dzikim głosem.
              Usiłował wepchnąć do samochodu swoje torby, ale ze zdenerwowania trzęsły mu się
              ręce i nie mógł sobie z tym dać rady, przeszkadzały mu zagłówki. Rafał najpierw
              zbaraniał, a potem się rozzłościł.
              - Panie, co pan...?! Ja nie jestem sam! Dzieci...!
              - Jedź z nim - powiedział stanowczo Pawełek, nachylając się do okienka. -
              Rąbnęli mu samochód, przed chwilą, na TIR-a załadowali, może go dogonisz. Numer
              PAW 1288. My sobie damy radę. - Co tak wcześnie? - spytała Janeczka
              niespokojnie. - Chaber porzucił narzeczoną? - Nie, ja porzuciłem tę kretynkę,
              Jolę. Rany boskie, co się tu dzieje...? -Nic, on ma rację, jedź za nimi...
              Osobnik z torbami wepchnął wreszcie torby i wbił się na siedzenie pasażera,
              trzaskając drzwiczkami. -Jedź pan!!! - wrzasnął strasznie. - Dwa miliony! :!
              Jego żona stała na brzegu szosy z załamanymi rękami, niczym słup soli. Rafał
              wzdrygnął się silnie i ruszył z gwałtownym przyśpieszeniem. Janeczka i Pawełek
              przez chwilę patrzyli za nim. -Na lewo skręcił - zauważył Pawełek z troską. -
              Nie przez miasto jedzie, tylko od razu gdzieś tam. - Na południe -
              przyświadczyła Janeczka. - Ale może jeszcze skręcić byle gdzie w każdą stronę.
              Trzeba zadzwonić do policji. Żonę w futrze wreszcie odblokowało.
              -Policja...!!! - załkała rozpaczliwie bardzo piskliwym głosem. Za nią wyglądała
              już na szosę cała rodzina człowieka z siekierą. Przybyli z lekkim opóźnieniem,
              zauważywszy widocznie, że coś się dzieje. Stali teraz i gapili się w kierunku
              głównej ulicy, gdzie znikały tylne światła Rafała. -No, to już niefart -
              zawyrokował człowiek z siekierą. - Pieniądze mąż odzyskał, ale samochód stracił.






              Ukradli, słyszę, to jak to było? - -Co to za wóz? - spytał ciekawie jego
              najstarszy syn. - Volkswagen! - wyszlochała żona w futrze.
              - Golf! Nowiusieńki!
              - Na biednego nie trafiło - mruknęła na stronie żona człowieka z siekierą. - Na
              TIR-a załadowali - objaśniał Pawełek.
              - Widzieliśmy sam koniec. Obejrzeli się na nas i gazu!
              -Telefon...! - jęczała żona w futrze.- Policja...! Zadzwonić...! - Tu niedaleko,
              u jednych znajomych państwa, jest telefon...! - zaczęła uczynnie Janeczka.
              - Ja też mam telefon - przerwał człowiek z
              siekierą. - Dobra, pan dzwoni...
              Wszyscy pośpiesznie wrócili na zagracony
              dziedziniec, tworząc na wąskiej ścieżce istną
              procesję, a następnie wbiegli do domu. żona w
              futrze kurczowo trzymała się Janeczki i Pawełka, chaotycznie wykrzykując, że
              tylko oni są świadkami. Janeczka zauważyła nagle wyraźną rozterkę Chabra. Widać
              było, że chce zostać przy swojej pani, a jednocześnie miałby ochotę popędzić
              znów do narzeczonej. Zdenerwowała się, I niecierpliwie
              przeczekiwała telefon do policji, syknęła, kiedy
              Pawełek przejął słuchawkę, dokładnie relacjonując, co widzieli.
              -My już musimy iść! - ryknęła wielkim
              głosem, bo wszyscy mówili razem i nikogo nie
              było słychać. - Nasz cioteczny brat tam pojechał, za tymi złodziejami! I teraz
              musimy wrócić bez niego!
              - No coś ty`? - zdziwił się gniewnie Pawełek. - Może oni tu przyjadą! Ja chcę
              zobaczyć, co będą robili!
              -E tam, przyjadą - powiedział człowiek z siekierą i wreszcie odstawił siekierę
              do kąta. - Wezwą świadków, protokół spiszą i tyle, a i to nawet nie wiem... No
              dobra, odwiozę was.
              -Ja koszty zwrócę! - wyjęczała żona w futrze. - Do taksówki tylko, do Wilanowa.
              !
              Graty z ciężarówki zostały zrzucone byle gdzie.
              po czym od razu odjechali, Janeczka, Pawełek i
              Chaber w pudle, a zapłakana żona w futrze obok
              kierowcy, w szoferce, do której wsiadła z wielkim
              trudem. W Wilanowie przesiedli się do pojazdu bardziej ludzkiego.
              -Ja was do samego domu zawiozę- powiedziała stanowczo żona w futrze, przestając
              płakać. - Dzieci kochane, tylko wyście widzieli, nikt inny, ja muszę wiedzieć,
              gdzie mieszkacie.
              Jakby co, będziecie świadczyć. To jest nieszczęście
              dopiero, Boże mój, gadanie będzie, że wszystko przeze mnie, po co ja mu dałam tę
              szafę.
              Nazajutrz, kiedy wrócili ze szkoły, Rafała jeszcze nie było. Do szaleństwa
              zdenerwowana ciotka Monika pięć razy kazała sobie powtarzać całą historię, rwąc
              włosy z głowy i pchając się do
              telefonu, żeby zawiadomić policję nie o żadnej kradzieży samochodu, tylko o
              zaginięciu syna.
              - Gonił bandytów! - powtarzała rozpaczliwie.
              - A ten człowiek miał przy sobie potworną ilość pieniędzy! Sami mówicie! Boże
              drogi, obaj mogą gdzieś tam leżeć, zamordowani ! Katastrofa.
              -Po pierwsze, Rafał umie jeździć - powiedziała w końcu zirytowana tą histerią
              Janeczka. - Po drugie, co mają pieniądze do katastrofy, przecież im nie fruwały
              po samochodzie. A po trzecie, małym fiatem nie dogoni niczego... - I po czwarte,
              harmonię forsy miał ten facet, a nie Rafał, więc chybaby Rafał napadł na niego -
              dołożył Pawełek. -I jeszcze po piąte. Chaber słowa nie mówi, więc żadne
              nieszczęście się nie stało. -Chaber może być w nie najlepszej formie - wtrąciła
              delikatnie pani Krystyna. - Jest zajęty narzeczoną. - Narzeczoną zajęty był tam,
              a nie tu. Więc niech ciocia nie tego... Jednakże pomysły ciotki Moniki ożywiły
              ich wyobraźnię. Sytuacja i bez nich wydawała się interesująca, na powrót Rafała
              czekali niecierpliwie, teraz zaś zaczęły im przychodzić do głowy rozmaite
              dodatkowe możliwości. - Czekać to i tak nie było na co, bo u tych ludzi nic się






              nie działo - rozważała Janeczka. - A Chaber się denerwował i po co to komu. -
              Nic się nie działo! - prychnął Pawełek. - Ha, ha!
              -W dziedzinie kradzieży samochodu! To z tą szafą było bardzo ładne, owszem. Ale
              co do dalszego ciągu... może i rzeczywiście... Myślisz, że Rafał ich dogonił?
              Pawełek zastanawiał się nad tym przez wszystkie lekcje w szkole. - Powinien -
              rzekł bez wahania. - Znaczy, powinno być tak: policja dostała numer i puściła
              na cały kraj. Złapać TIR-a numer coś tam. Gdzieś go w końcu zatrzymują... - Jak?
              - przerwała zimno Janeczka.
              - Ciemno już było. Machają czerwoną latarką...
              - A on się wcale nie zatrzymuje, tylko jedzie dalej. I co? - No, pod koła się
              nie rzucą... Robią barykadę... Chociaż nie, barykadę robią, jak ucieka morderca
              po zbrodni. Szkoda, że nie powiedzieliśmy, że on kogoś zabił... Nie wiem...
              Zależy dokąd jadą... - Wszystko niepewne - skrytykowała Janeczka. - A w ogólę
              może to wcale nie byli złodzieje, tylko te służby porządkowe, które usuwają źle
              zaparkowane samochody. - Przecież tam nie było żadnego zakazu!
              - Ale może on źle stał. Zostawił samochód na środku szosy, okropnie
              zdenerwowany, bo leciał po te pieniądze. Pawełek pokręcił głową.
              -Ej, chyba nie. Jakby on stał na środku, to i oni, a stali z boku, sama
              widziałaś. Służby porządkowe nie, odpadają. Poza tym, Rafał by już dawno wrócił.
              Ale czekaj, niech będzie, że ich dogonił i przegonił... No, nie podstawi pod
              TIR-a małego fiata, nawet by nie zauważyli, że coś przejechali... Ale gdzieś
              muszą chyba brać benzynę, nie? Znaczy, mam na myśli, jeśli jadą daleko, bo jeśli
              blisko...
              - W jakieś Miejsce, gdzie przerabiają numery
              i inne takie - podjęła Janeczka.
              - Tam Rafał mógłby ich dogonić.
              - I co?
              - I rzucić się. `?
              - No coś ty, głupi? Rzucać to się będzie ten facet z pieniędzmi, ten właściciel.
              Rafał mOŻe Mu trochę pomóc, bo tamtych było dwóch.
              -Gdyby Mieli rozum w głowie, Rafał i ten facet, obejrzeliby tylko miejsce i
              zapamiętali adres.
              Wcale im się nie pokazując na oczy.
              - Nie wiem, czy mają dosyć rozumu w głowie.
              Mogli jeszcze poczekać, aż rozładują tego TIR-a, zdejmą z niego samochód, ten
              właściciel by sobie wsiadł i spokojnie odjechał...
              -A Rafała złapali i udusili. Rzeczywiście! Gdyby tak było, też by już dawno
              wrócił!
              Do kuchni, gdzie ciągle jeszcze siedzieli po obiedzie i pozmywaniu naczyń,
              zajrzała pani Krystyna.
              -Dzwoni pani Basia - zawiadomiła z
              zakłopotaniem. - Ta narzeczona Chabra podobno czeka i wygląda.
              Umilkli obydwoje, popatrzyli na matkę. Sytuacja zaczynała się komplikować coraz
              bardziej.
              - Autobusem...? - zaczął niepewnie Pawełek.
              -Nie, wujek Andrzej pojedzie. Już zjadł obiad.
              Ciotka Monika na wieść o kolejnym wyjeździe w to samo miejsce podniosła wielki
              krzyk.
              -Najpierw syna straciłam, a teraz męża! - wołała rozpaczliwie. - Czy wy sumienia
              nie macie?! Dlaczego mi nie pozwalacie zawiadomić policji?! On zniknął w
              okropnych okolicznościach! - No dobrze, powiem cioci - zdecydował się nagle
              Pawełek. - Bo tak naprawdę, to nie oni Rafałowi mogli zrobić coś złego, tylko
              Rafał im. Razem z tym typem od pieniędzy, on był duży i gruby jak byk. Więc
              lepiej spokojnie poczekać i nie robić szumu. - I niech ciocia popatrzy na Chabra
              - rozkazała Janeczka. - Pieseczku, gdzie Rafał? Co się dzieje z Rafałem? Ciotka
              Monika znękany wzrok utkwiła w psie. Chaber nie okazał żadnego niepokoju ani
              zdenerwowania. Powęszył w kierunku drzwi wyjściowych, pomachał ogonem i pisnął
              radośnie. - No proszę, wszystko w porządku - przetłumaczyła Janeczka. - Rafał
              już jedzie do domu. Ciotka Monika jęknęła, ale niespokojna rozpacz w jej twarzy
              odrobinę zelżała. Chaber był psem niezwykłym, wiedział wszystko o wszystkich
              członkach rodziny, bez względu na to, gdzie się kto znajdował. Niewątpliwie






              obdarzony był talentem telepatycznym. Na Rafała rzeczywiście należało spokojnie
              poczekać. - Chyba zaraz upiekę sernik - powiedziała z determinacją pani
              Krystyna, która czuła się trochę winna, chociaż racjonalnych powodów po temu nie
              było. - On z pewnością wróci głodny... - A swoją drogą, co jest? - zastanawiał
              się szeptem Pawełek, wsiadając do samochodu wujka Andrzeja. - Dokąd ich mogło
              zanieść? Bo tak naprawdę, to ciotka ma rację, dawno powinien był wrócić.
              - Mogło jeszcze być tak, że dogonili ich pod stacją benzynową - wysunęła
              przypuszczenie Janeczka. - Albo gdzieś tam, gdzie dojechali. Obaj się rzucili,
              ten z pieniędzmi i Rafał, zostali pokonani i zamknięci w jakiejś piwnicy. Albo
              coś w tym rodzaju. - Przecież Chaber nic nie mówi? - zdziwił się Pawełek.
              -Bo nic się złego nie dzieje. Siedzą w piwnicy i nic im nie grozi, i Rafał czuje
              się bardzo dobrze, nawet kataru nie ma. Dla Chabra piwnica czy strych to może
              być wszystko jedno, ważne, że nie ma niebezpieczeństwa. A kłopot mają złodzieje,
              bo nie wiedzą, co z nimi zrobić. - Może być - zgodził się Pawełek. - I martwią
              się, bo teraz muszą zlikwidować melinę. No więc likwidują i przenoszą się gdzie
              indziej, i wypuszczają ich, jak już wszystko załatwią, a wtedy szukaj wiatru w
              polu. Ale to ja nie wiem, policja powinna do nich trafić. Rozumiesz, mieli
              numer, widzieli, którędy ten TIR jedzie... -Nic nie mówię, ale bardzo żałuję, że
              nie pojechaliśmy razem z nim - wyznała posępnie Janeczka. - Chora jestem od tego
              czekania i umrę, jeśli się wszystkiego natychmiast nie dowiem! Boja nie wiem...
              Sam mówiłeś, że ludzie mówili, że kradną do Związku Radzieckiego. Więc może oni
              pojechali prosto do tego Związku Radzieckiego, którego już nie ma. Przecież ten
              samochód to był Golf! - A wiesz, że to całkiem możliwe! - ucieszył się nie
              wiadomo dlaczego Pawełek. - To jest pomysł! Rany kota, a teraz Rafał gania ich
              po całym Związku Radzieckim...! Kiedy wrócili po psiej wizycie, Rafał już był.
              Siedział w ich kuchni i pożerał ciepły sernik, a ciotka Monika patrzyła mu w
              zęby ze łzami szczęścia w oczach. Pani Krystyna, usiłując ukryć bezgraniczną
              ulgę, dokładała na jego talerz następne wielkie kawały. - Ejże! - zaprotestował
              Pawełek, zaglądając do kuchni, jeszcze z kurtką w ręku. - A my? - Starczy i dla
              was - uspokoiła go matka. - Z rozpędu zrobiłam podwójną ilość. - I co? -
              zawołała zachłannie Janeczka, w pośpiechu pozbywając się butów. - Niech on nic
              nie mówi bez nas! Co powiedział? Musi to powtórzyć jeszcze raz! - Nie ma co
              powtarzać - powiedziała ciotka Monika. - Zdążył nas zawiadomić, że był daleko, i
              od razu rzucił się na jedzenie. Strasznie głodny i wyczerpany. Niech się
              zregeneruje. - Y umye - powiedział Rafał. - Błudny jehkem jak chwynia. - Coś mu
              wysiadło i naprawiał! - zgadł Pawełek. - Od samej jazdy byłby brudny
              zwyczajnie, a nie jak świnia. Chyba się już
              naźarłeś, nie?
              -Nie - odparł Rafał stanowczo i napoczął kolejny kawałek sernika. Janeczka i
              Pawełek nie nalegali. Usiedli przy kuchennym stole, wpatrzeni w ciotecznego
              brata strasznym wzrokiem, chociaż znakomity sernik na talerzykach trochę
              łagodził ich uczucia. Cierpliwość jednakże stracili i było to tak wyraźnie
              widoczne, że Rafała zaczęło dławić. - Dobra, już mówię - poddał się,
              przełknąwszy pośpiesznie. - Ale draka, niech skonam. Wróciłbym wcześniej, ale
              koło zmieniałem, a potem gaźnik mi się zapchał, przedmuchiwałem. Ten facet
              przyleciał grubo przede mną. Opłaciło mi się. - Ile ci zapłacił w końcu? -
              zainteresował się Pawełek.
              - Trzy miliony i pełen bak.
              - O rany...!
              - A co ty myślisz? Na ruskiej granicy byłem, w Medyce!
              Ciotka Monika, którą na chwilę zamurowało, gwałtownie odzyskała głos. -Na litość
              boską...! Rafał...! I ja się mam nie denerwować...! - Czym? - zdziwił się Rafał.
              - Trzy miliony to znowu nie taki potworny majątek, żeby miał mnie od razu
              zdemoralizować. Ale przyda się...
              - O Boże! Aż do granicy, w nocy, pogoda okropna, mokro, ślisko.. -- Nic
              podobnego, sucha szosa. Dwa razy ich prawie dogoniłem, ale też musiałem brać
              benzynę i uciekli mi. Okazałem się człowiekiem uczciwym, przyzwoitym i godnym
              zaufania... - Jak? - przerwała Janeczka z naciskiem. Odpowiedź na tak
              sformułowane pytanie nie mogła być krótka. Rafał odsunął wreszcie talerzyk i
              zaczął wyjaśniać. Właściciel Golfa w pierwszych chwilach usiłował wyskakiwać z
              samochodu razem ze swoimi torbami, co uniemożliwiło kompletnie dopadnięcie






              tamtych z TIR-u. Potem zaryzykował, zostawił torby, przekonał się, że Rafał nie
              próbuje z nimi uciekać, powierzył w końcu cały majątek jego opiece i prawie
              przestał o nim myśleć. Majątek był imponujący. Jego posiadacz opowiadał po
              drodze, jak doszło do ukrycia mienia w sprzedawanej szafie. Zrobił doskonały
              interes, załatwił transakcję gotówkową, część pieniędzy wymienił na dolary i od
              razu pojawiła się kolejna korzystna sprawa, nie leciał zatem z tym do banku,
              tylko chwilowo schował w staroświeckich skrytkach. Wcale nie utrzymywał tego w
              tajemnicy przed żoną, po prostu nie zdążył jej zawiadomić i o mało trupem nie
              padł, kiedy okazało się, że szafę razem z zawartością oddała kupcowi. No, na
              szczęście zdołał to odzyskać... - A potem, już na granicy, latał i załatwiał, a
              torby zostawił pod moją opieką - mówił dalej Rafał. - Uwierzył widocznie, że nie
              mam złodziejskich skłonności, bo nawet do nich nie zaglądał i niczego nie
              sprawdzał. Tyle że z jednej wyjął forsę... - Bo co? - spytał Pawełek, też
              nadając pytaniu bardzo szeroki zakres. Rafał, który zdążył skusić się na jeszcze
              jeden kawałek sernika, zachichotał, zakrztusił się i dłuższą chwilę trwało
              walenie go w plecy. Popił herbatą i odzyskał głos. - Nie uwierzycie, ale za swój
              własny samochód musiał zapłacić jakąś potworną sumę. Nie wiem ile milionów, nie
              przyznał się, tylko trochę zsiniał. Łapówka, czy jak to nazwać, już sam nie
              wiem. W każdym razie zładowali z TIR-a jego Golfa i zdobył, swoją własność z
              powrotem. Z daleka patrzyłem, więc szczegółów nie widziałem... - Dlaczego nie
              podszedłeś bliżej? - przerwała Janeczka z naganą. - Bo miałem w wózku te jego
              torby. Jeszcze by tylko tego brakowało, żeby mu ktoś rąbnął ten uratowany
              majątek. Czułem się odpowiedzialny i na wszelki wypadek wolałem pilnować. Od
              niego się potem dowiedziałem, co tam było, ale też ogólnie, bo z powrotem
              jechaliśmy oddzielnie. Nie wiem, komu dokładnie dał kilkadziesiąt balonów,
              możliwe, że złodziejom. Nie dam głowy, czy nie ma tam jakiegoś podziału z
              celnikami, była mowa, że podobno strzelają...
              -Kto do kogo?
              -Złodzieje do każdego. Mafia. Celnik powiedział, że ma do wyboru: wziąć łapówkę
              i przepuścić kradziony towar, albo stracić życie. On, jego żona i dzieci. Z
              dwojga złego woli pieniądze niż grób. -Każdy by wolał - przyznała Janeczka. -
              Mafię widziałeś?
              - A skąd mam to wiedzieć? Widziałem z pewnością. Jakieś podejrzane palanty tam
              się plątały. Drugi samochód odjechał w siną dal... - Jaki drugi samochód? -
              zainteresował się Pawełek.
              - Na tym TIRze były dwa wozy. Jego Golf i mercedes. Golfa zabrał, a mercedes
              udał się w wojaż zagraniczny, bo nikt za niego nie chciał dać łapówki. I zdaje
              się, że oglądałem ciąg dalszy przedstawienia, dwa volkswageny przejechały,
              zwyczajnie, każdy z kierowcą w środku, na niemieckich numerach. Wyszło mi, że
              rąbnięte gdzieś na zachodzie i przez nas przejechały tylko tranzytem. Przeszły
              jak przez powietrze, chociaż ogólnie tłok tam panuje nieziemski, czyste piekło.
              - Boże drogi! - powiedziała ze zgrozą ciotka Monika.
              -Z tego, co mi zdążył powiedzieć... - kontynuował Rafał. - A mało tego było i
              pogmatwane, bo ciągle był zdenerwowany... W ogóle zaprosił mnie na kolację, a
              może to było śniadanie, do Przemyśla jechaliśmy razem, dopiero potem poleciał
              szybciej... Więc z jego gadania wnioskuję, że tam akcja idzie bardzo sprawnie.
              Celnicy tylko zęby zaciskają, a prawdę mówiąc, każdy się boi. I co właściwie
              mogą zrobić? Na tych złodziei nie ma paragrafu. - Jak to nie ma? - oburzyła się
              pani Krystyna. - Co ty opowiadasz, kradzież to kradzież, złodzieja się łapie i
              karze! - E tam. Każdy twierdzi, że wcale nie ukradł, tylko chciał się
              przejechać. Poza tym, ich się nie łapie, mam na myśli tych prawdziwych, tych
              mafiozów, którzy kradną na eksport. Łapie się tylko różnych głupków, gówniarzy i
              tym podobnych, w dodatku nieletnich; i zaraz po złapaniu są wypuszczani, bo nikt
              nie wie, co z nimi zrobić. A tamci, jak by tu powiedzieć... poważni złodzieje,
              mafijni, zorganizowani, podobno rzeczywiście strzelają, albo dają takie łapówki,
              że oko bieleje. On tak mówił, ten facet, może przesadzał, ale w końcu tę polkę
              na granicy widziałem na własne oczy... - Ależ to przerażające! - wykrzyknęła
              pani Krystyna, zdumiona i zaskoczona. - A owszem, przerażające.
              - I uciekają, tak? - odezwała się nagle milcząca od dłuższej chwili Janeczka. -
              Co?






              -- Uciekają, mówię. Kradną samochód, wsiadają i odjeżdżają, tak? I zanim ten
              właściciel zawiadomi o kradzieży i zanim policja zacznie ich szukać, już są
              zupełnie gdzie indziej. - W melinie - podsunął Pawełek. - Przebijają numery,
              zmieniają lakier i cześć. - Coś w tym rodzaju - przyświadczył Rafał, po lekkim
              wahaniu zgarniając na talerz ostatni kawałek sernika. - Ale to już druga
              sprawa.. - I te TIR-y z kradzionymi samochodami w środku jadą sobie od razu do
              granicy, przejeżdżają i już ich nie ma - kontynuowała w zamyśleniu Janeczka. -
              Byłoby może bardzo dobrze, gdyby nie mogły tak od razu sobie jechać i
              przejechać. Gdyby musiały się zatrzymywać, czekać... no... i tak dalej. I
              policja miałaby czas, żeby sprawdzić, co mają w środku. Taki kierowca TIR-a nie
              może być nieletni... I te inne ukradzione też... Na środku ulicy nie będą
              przecież zmieniać numerów i przemalowywać... W oku Pawełka błysnęło nagłe
              zainteresowanie. Nic nie powiedział, bo usta miał pełne sernika, ale energicznie
              pokiwał głową. Rafał przełknął i popił herbatą. -Znaczy, co właściwie masz na
              myśli?
              - Może jakoś powinno się przeszkodzić im jechać..
              Teraz przełknął już i Pawełek i gwałtownie poparł siostrę. -A pewnie! Ten TIR w
              Powsinie... Zanim wsiedli i odjechali, zdążyłoby się Bóg wie co! - Utrudnić -
              powiedziała zdecydowanie Janeczka i znów zamilkła, w zadumie patrząc w
              okno.
              - I kto ma to robić? - spytał Rafał podejrzliwie.
              Odpowiedzi nie usłyszał. Przy kuchennym stole zapanowała nagła cisza. Pani
              Krystyna poczuła w sobie wyraźny, gwałtowny niepokój. - Och, jak ja bym chciała,
              żeby wasz ojciec już wrócił! - wyrwało jej się. Janeczka porzuciła okno, Pawełek
              oderwał wzrok od kredensu. Obydwoje popatrzyli na matkę jakimś dziwnym wzrokiem.
              - Bo co? - spytała Janeczka zimno i niemiłosiernie. - Zająłby się tym
              utrudnianiem? - Nie - poprawił ją zgryźliwie Pawełek. - Wiem, o co chodzi.
              Trzymałby nas za rękę. -Za rękę nas trzyma Chaber. Całkiem wystarczy. I czy my w
              ogóle coś robimy? Ciotka Monika i pani Krystyna wymieniły spojrzenia. Rafał
              wypił do końca herbatę i podniósł się od stołu. - Ja bym poszedł wcześnie spać -
              zawiadomił wszystkich. - Możliwe, że trochę jestem zmęczony. Na te tematy mogę
              znów porozmawiać jutro, a dzisiaj róbcie, co chcecie. Pani Krystyna znalazła
              odpowiedź.
              - Czy ja cokolwiek powiedziałam o was? - spytała z wyrzutem. - Wasz ojciec to
              jest mój mąż. Czy ja nie mogę chcieć, żeby mój mąż już wrócił?
              - No dobrze, możesz chcieć - zgodziła się uprzejmie Janeczka. - Przyleci na
              święta. Nie mamy nic przeciwko temu. I, ostatecznie, też możemy wcześnie iść
              spać. Zlazła z kuchennego stołka i z godnością skierowała się ku drzwiom.
              Pawełek pochylił się, zaglądając pod stół. - Chodź, pieseczku - powiedział
              obrażonym tonem. - Będziesz nas trzymał za rękę...
              - Dzieci, kupiłam samochód - oznajmiła z wielkim przejęciem pani Krystyna,
              wchodząc do kuchni, gdzie jej dzieci z własnej inicjatywy przyrządzały kolację.
              - O Boże, co to jest? Co wy robicie? -Posiłek - odparł Pawełek, ujawniając przy
              tym lekkie rozgoryczenie. - Poświęcamy się. - To ma być chińska potrawa -
              wyjaśniła Janeczka. - Próbowałam tego u Beaty i było bardzo dobre. Jeden jej
              wujek był w Chinach, właśnie wrócił i przywiózł przepis, ale możliwe, że coś mu
              się pomyliło, bo jakoś nam dziwnie wychodzi. Babcia uciekła, powiedziała, że nie
              będzie na to patrzeć. -Mam nadzieję, że w skład przepisu nie wchodzą jakieś
              robaki? - powiedziała pani Krystyna z lekką obawą. -Nie, chociaż powinny -
              uspokoił ją Pawełek. - Ale nigdzie w tym domu nie ma karaluchów, więc wzięliśmy
              krewetki. - I tylko to mięso beznadziejne - uzupełniła z niezadowoleniem
              Janeczka. - Powinien być każdy kawałeczek oddzielnie, tymczasem zbija się w kupę
              i robi z siebie bałwany, chociaż smażę jak trzeba, na oliwie.
              - A to...?
              - To miało być ciasto. Oni robią z ryżowej mąki. Nie mamy ryżowej, wzięliśmy
              kukurydzianą. Możliwe, że ona jest trochę inna niż ta normalna. Ale i tak na
              końcu trzeba wszystko wymieszać, więc to właściwie nie ma znaczenia.
              - I to chińskie rzeczywiście tak wyglądało...?
              - Chińskie może trochę nie. Ale my to przerabiamy na pizzowate. Chińska potrawa
              w postaci pizzy, bo tego mięsa nie mogę porozdzielać i ryż się jakoś dziwnie






              ugotował. Więc będzie pizza po chińsku. - A skąd w ogóle wziął się wam ten
              pomysł...?
              Janeczka z widelcem w ręku odwróciła się od kuchni.
              - Dla ojca. Wiemy doskonale, że z początku rzuci się na kotlety schabowe, na
              szynkę i chrzan, ale zaraz potem okaże się, że na przykład tęskni za
              egzotycznymi potrawami. Więc niech ma. Tobie brakuje czasu, sami coś wymyślimy i
              przygotujemy, i właśnie zaczęliśmy. - Coś mu się należy za te wszystkie sirocca
              i trzęsienia ziemi, nie? - dodał Pawełek wspaniałomyślnie.
              Pani Krystynie zdumiewająca uczynność dzieci wydała się ze wszech miar
              podejrzana. Trochę bezradnie rozejrzała się po licznych garnkach i talerzykach.
              - Umyjemy potem wszystko - uspokoiła ją Janeczka.
              Pawełek przypomniał sobie nagle, co matka powiedziała na samym wstępie. Porzucił
              salaterkę, w której coś mieszał, strącając trochę tego z łyżki na podłogę. - Ej
              że! - zawołał z ożywieniem. - Co ty mówiłaś? Kupiłaś samochód? Czy ja się
              przesłyszałem? -Nie przesłyszałeś się. Kupiłam. Nie nowy, dwuletni, ale bardzo
              mało używany. Przez znajome osoby, okazja, wyjątkowo tanio. Wprost darmo! -
              Dlaczego darmo?
              - Bo sprzedawała starsza pani, która sama nie umie prowadzić, jej mąż umarł, a
              ona wyjeżdża do rodziny w Australii. Na zawsze i w pośpiechu. Wraca do siebie,
              to Australijka z pochodzenia. A w dodatku zapłaci ojciec, bo tej pani pieniądze
              są potrzebne tam, a nie tu. - No proszę! - wtrąciła Janeczka.
              - To tym bardziej temu ojcu coś trzeba... -I co to za samochód? - przerwał jej
              Pawełek. - Jakiej marki?
              - Volkswagen Golf! - powiedziała pani Krystyna dumnie.
              Jej dzieciom zabrakło głosu. Obydwoje na moment znieruchomieli, a potem
              popatrzyli na siebie. - I gdzie on jest w tej chwili? - spytała Janeczka
              podejrzliwie i niespokojnie. - Stoi przed domem.
              Jeszcze przez trzy sekundy w kuchni panował bezruch absolutny. Potem Pawełek
              zostawił salaterkę z mieszaniną, Janeczka porzuciła na kuchni garnek i patelnię,
              równocześnie runęli w drzwi. Chaber zerwał się, wyskoczył spod stołu, popędził
              za nimi. Niczym pani Krystyna zdążyła wymówić choć słowo, trzasnęły drzwi
              wyjściowe. -Dzieci, buty... - powiedziała beznadziejnie. Ruszyła ku wyjściu,
              zawahała się, obejrzała, wróciła i przykręciła gaz pod wszystkimi naczyniami.
              Znów się zawahała, po czym ostrożnie zaczęła wąchać bulgoczące na ogniu
              potrawy... - Będziemy tu stali tak długo, aż ktoś się zainteresuje i przyjdzie
              tu jaka inna osoba - zadecydował Pawełek z zaciętością, obchodząc w koło
              beżowego volkswagena. - Nawet żebym miał dostać czterech zapaleń płuc, a nie
              tylko jednego. - Głupi jesteś! - rozgniewała się Janeczka. - Mogłoby zostać
              tylko jedno z nas, to po pierwsze, a po drugie, mógłby po nich iść Chaber. A w
              ogóle matka tu zaraz przyleci.
              - Nie pamiętasz przypadkiem, gdzie jest klucz od bramy?
              - To ty powinieneś pamiętać, sam go używałeś na Wielkanoc. Próbowałeś strzelać
              jakimś staroświeckim sposobem. Z klucza. - I nawet mi się udało - pochwalił się
              Pawełek. - Ale rzeczywiście... A, już wiem! Położyłem go w szufladce w holu...
              Albo może mam go u siebie w pudełku... Albo... Zaraz... - Na gwoździu nie wisi,
              tego jestem pewna.
              -No nie... A tam, wielkie rzeczy, otworzy się wytrychem. A garaż... Równocześnie
              obejrzeli się na dom. Fiat wujka Andrzeja stał sobie zwyczajnie na ulicy, prawie
              przed samym wjazdem. Zaraz za nim parkował maluch Rafała. Oba samochody
              wyglądały bardzo zniechęcająco dla złodziei, wiek malucha był wyraźnie widoczny,
              a wujek Andrzej specjalnie zrobił sobie wgniecenie na błotniku i pomalował dół
              drzwiczek czymś, co prezentowało się zupełnie jak rdza. Żaden nie był umyty i
              lśniący Golf matki kontrastował z nimi wręcz przerażająco. Mimo lekkiego
              zabłocenia, blask bił od niego na całą okolicę. - Nie ma siły, garażu trzeba
              będzie używać już teraz - westchnął Pawełek, zakłopotany i nieco przygnębiony.
              Janeczka wzruszyła ramionami i pokiwała głową. Nikomu dotychczas nie chciało się
              wjeżdżać do środka, garaż stał pusty, o ile pustką można nazwać olbrzymią ilość
              kartonowych pudeł, które go zapełniały, a bramy nie otwierano wcale. Ciągle
              wszyscy mówili, że garażu zacznie się używać dopiero, kiedy ojciec wróci i
              przywiezie jakiś nowy, porządny samochód. - Żeby chociaż cokolwiek innego, a nie
              Golf! - mruknęła z troską. - A jakby go tak zostawić na wabia? - ożywił się






              nagle Pawełek. - I czatować? Moglibyśmy złapać złodzieja... - Czy dostałeś
              pomieszania zmysłów? - zgorszyła się jego siostra. - Sam mówiłeś, i Rafał mówił,
              że to jest międzynarodowa szajka. Chcesz złapać całą szajkę? Tak tu będą
              przychodzili po jednej sztuce, żeby ci ułatwić? -No nie... O rany, zimno. Czy
              tam nikogo nie obchodzi, że nas nie ma, bez butów i bez palta? Okazało się, że
              jednak obchodziło co najmniej jedną osobę. Od strony domu dobiegło wezwanie
              matki. Żądała ich natychmiastowego powrotu tonem, który wskazywał, że to już nie
              są żarty. Janeczka podjęła decyzję. -Idź i powiedz jej, co trzeba, a ja tu
              poczekam z Chabrem. Potem się zamienimy, albo przynieś mi kurtkę i buty. I
              szukaj tego klucza. Pani Krystyna dość łatwo zrozumiała, co się do niej mówi,
              uległa naciskom ze strony dzieci i zgodziła się nawet" do otwierania bramy
              używać chwilowo wytrycha, klucz bowiem znikł i Pawełek nie zdołał go odnaleźć na
              poczekaniu. Zobowiązał się uroczyście załatwić sprawę jutro. Kartonowe pudła
              usunięto pod ściany i Golf zmieścił się na środku z łatwością, garaż bowiem
              przewidziany był na dwa samochody. Pizza po chińsku wyszła nieco osobliwie,
              przypominała raczej naleśnik, ale dała się zjeść. Matka z wyraźnym
              zainteresowaniem dopytywała się, co nadaje jej ten lekko słodkawy smak, w
              zasadzie bowiem była to potrawa ostro-kwaśno-słona, aż wreszcie Janeczka
              zdradziła, że do rozpraźonej cebuli dodała powideł ze śliwek. W myśl przepisu
              miała to być marynata z pigwy, ale marynaty z pigwy nie było. Babcia obiecała
              zrobić w przyszłym roku, bo pigwa rośnie w ogrodzie. Podjęte zobowiązanie
              przygniotło Pawełka nieznośnym ciężarem, bo klucz od bramy znikł. przepadł i nie
              znalazł się nigdzie, a matka stanowczo żądała unormowania sytuacji. Nie było
              wątpliwości, że to on sam go zgubił, czy może schował tak porządnie. Należało to
              teraz nadrobić. - No dobra, niech będzie, zmienię zamek - zadecydował posępnie
              późnym wieczorem. - Ten parszywy klucz nóg dostał i sam gdzieś poszedł. A taki
              był dobry! - Do czego dobrym - zaciekawiła się Janeczka.
              -Do strzelania. Jedyny klucz z dziurką! Do strzelania musi być z dziurką. - Jak
              zmienisz zamek? Przecież to wszystko jest żelazne? Pawełek lekceważąco wzruszył
              ramionami.
              - Małe piwo. Dawno ci przecież mówiłem, że Bartka ojciec ma warsztat ślusarski,
              dwieście pięćdziesiąty raz powtarzam, co żelazne, to dla nas mięta. I nawet
              zamek dostanę tanio, oni tam mają tego na kopy. Nie musi być fabrycznie nowy. -
              Stary będzie działał?
              - Jeszcze jak! Specjalnie znajdziemy taki całkiem staroświecki, one były lepsze
              niż te nowe. Żeby się nawet do wytrycha nie nadawał! Kumpel imieniem Bartek
              zamiłowania ślusarskie odziedziczył po ojcu i bardzo się zapalił do zaplanowanej
              pracy. Odnaleziony wśród rozmaitych rupieci zamek był ozdobny, potężny i nad
              wyraz skomplikowany. Istniał nawet klucz do niego, ale tylko jeden. Pawełek
              postanowił dorobić jeszcze ze dwa, głównie z tego względu, że pani Krystyna
              odmawiała noszenia w torebce przedmiotu, który nie mieścił się w niej i ważył
              blisko półtora kilo. Należało pozostawić bez zmian tylko pióro, główkę klucza
              zaś bardzo zmniejszyć, rezygnując z wymyślnych dekoracji. Dwa popołudnia i
              wieczory zostały poświęcone temu zajęciu. Pawełek w posługiwaniu się szlifierką
              doszedł nawet do dużej wprawy, z Bartkiem jednakże nie mógł się równać. Głównie
              zatem pracował Bartek, Pawełek zaś ze szczerym zachwytem oglądał wszystko, co
              znajdowało się w tym przepięknym warsztacie. - Ty, co to jest? - spytał z
              zainteresowaniem, obracając w palcach wąski i długi szpikulec z doskonałej stali
              narzędziowej. - Do czego? Bartek rzucił okiem. - To takie coś dla jednego
              takiego. Okazało się za długie i za grube, więc ojciec zrobił krótsze i cieńsze,
              a to zostawił, bo może się przydać. Właściwie to ja wymyśliłem, że może się
              przydać. - A do czego było temu jakiemuś?
              - Do parasola.
              - Do czego? - zdumiał się Pawełek. - Do parasola? Wszystko inne bym powiedział,
              tylko nie to! Na co mu to w parasolu i niby gdzie to miał? Bartek przerwał
              pracę, warkot szlifierki ucichł.
              - Na końcu miał. Tam gdzie parasol ma ten swój dzióbek. Dla obrony przed
              bandziorami, tak mówił. Rozumiesz, niby nic, parasol, starszy pan, za pryka go
              będą mieli i spróbują napadać. A on tylko to nadstawi i proszę. I rączkę miał
              taką na byka, więc było za co trzymać i naciskać. Sięgnął po zamek i przymierzył
              klucz. Pasowało doskonale. -Proszę. Jest. Jak w masło!






              Pawełek, nic nie mówiąc, wziął do ręki podawane mu przedmioty. Pomysł starszego
              pana napełnił go bezgranicznym podziwem. Z lekkim roztargnieniem przekręcił
              kolejno oba klucze i z uznaniem kiwnął głową. - A jak on to nosił? Ten parasol?
              Nie dziabał wszystkiego, co się napatoczyło? -E tam, coś ty. Podpierał się
              zwyczajnie.
              Pawełek odłożył na stołek zamek i klucz i znów ujął szpikulec. -No to mu się
              przecież tępiło - zauważył krytycznie.
              -Nic podobnego - odparł Bartek, składając porządnie narzędzia i czyszcząc
              warsztat pracy. - Miał taką nasadkę na to, specjalnie mu ojciec zrobił. A w
              ogóle mógł to całkiem odkręcać i wtykać zwyczajny parasolowy prztyk, bo było na
              gwint. Pawełek właśnie stwierdził, że oglądany szpikulec ma drugi koniec
              nagwintowany. Zachwycił się jeszcze bardziej. - A w ogóle, to ja ci powiem, że
              on chyba zełgał - ciągnął Bartek tajemniczo. - Bandziory bandziorami, a tak się
              jakoś przymierzał... Patrzyłem za nim, jak szedł, co tam patrzyłem, nawet lazłem
              za nim kawałek, nie żeby specjalnie, tylko akurat miałem wracać do domu. Wywijał
              sobie tym parasolem, podpierał się, rozmaicie, a jak przechodził koło jakiegoś
              samochodu, jak Boga kocham, mówię ci, tak się jakoś przymierzał do koła.
              Bliziutko podłaził, po samym krawężniku, spacerkiem, a parasolem, niech pierzem
              porosnę, o każde koło próbował się podpierać! Pawełek znieruchomiał.
              -I co? - spytał z szalonym napięciem, - I nic. Ale jakby nie miał nasadki i
              podpierał się gołym dziobem, to już by chyba te koła były z głowy. Ja tam nie
              wiem, ale coś mi się to wydało podejrzane... Pawełkowi nagle roziskrzyły się
              oczy. W głowie zaświtał mu pomysł. Niejasny, mglisty, nie-sprecyzowany,
              właściwie był to tylko rozmazany zarys pomysłu, ale jednak zaświtał. Milczał
              jeszcze przez chwilę. -I kto to był, ten gość z parasolem?
              - Jeden taki wczesny emeryt. Nie wiem. Dużo do nas przychodzi, ojciec go zna.
              Pawełek uczuł nagle gwałtowną potrzebę pogawędki z Janeczką. Znów zamilkł,
              pieczołowicie schował do torby zamek z trzema kluczami i przypomniało mu się, że
              to nie koniec roboty. Trzeba teraz ten zamek wmontować w bramę ogrodzenia. Nie
              uczynili tego wcześniej, bo łatwiej było próbować dorabianych kluczy, mając
              zamek pod ręką, niż z każdą próbą latać do ich domu, a przez te dwa dni matka
              wolała wytrych niż olbrzymie i ciężkie żelastwo. -Kiedy robimy? - spytał
              rzeczowo, potrząsając torbą.
              - Bym wolał po dniu - odparł Bartek, z góry nastawiony na rzetelną pomoc do
              końca. - Jutro sobota. Możemy zaraz jutro. Pawełek znów wziął do ręki odłożony
              na chwilę szpikulec.
              - Dasz mi to? Albo mogę od was odkupić. Albo zamienić na co. Albo jeszcze nie
              tak, bo chyba trzeba będzie coś tam do tego dorobić, ale
              potrzebne mi to, rany boskie, jak wszystkie szatany
              świata!
              Bartek nie wnikał w przyczyny, dla których komukolwiek mogłyby być potrzebne
              szatany w obojętnej ilości, nie przypuszczał też, że Pawełek ma na myśli trujący
              gatunek grzyba albo mocną kawę, porównanie rozumiał doskonale, zainteresowało go
              natomiast, do czego narzędzie mogłoby Pawełkowi służyć. - Na co ci? - spytał
              podejrzliwie. Pawełek już się nie zastanawiał. - Jutro się dowiesz. Ja bym to
              wziął ze sobą, bo muszę pokazać jednej osobie, a jak szafa zagra, wszystko ci
              wyjaśnię co trzeba. -Dobra, bierz. O której się umawiamy?
              -Jak najwcześniej. O dziesiątej na przykład. Na wszelki wypadek... Ze
              zmarszczonymi brwiami i w głębokim skupieniu Janeczka oglądała lśniący, długi,
              wąski, niewiarygodnie ostry kawałek stali. Rozejrzała się, zastanowiła, bez
              słowa wstała z krzesła i przeszła do pokoju Pawełka. Pawełek udał się za nią.
              Janeczka znów się rozejrzała, wypatrzyła starą piłkę tenisową, bardzo twardą,
              wygrzebała ją spod szafy, ujęła w lewą rękę, a prawą zagłębiła w niej szpikulec.
              Wszedł do połowy i zostawił po sobie ciasną dziurę. Janeczka kiwnęła głową.
              - No dobrze, zgadza się - pochwaliła. - Wcale nie pchałam bardzo mocno, i co? -
              No i właśnie - podjął relację Pawełek z lekkim zakłopotaniem. - Bo rozumiesz,
              tak mi się jakoś przywidziało. A jakby tak to coś nie mogło wcale odjechać...?
              Ten TIR na przykład, w Powsinie, rozumiesz, pchają na niego samochód, fajnie,
              potem ruszają, a tu chała. Koło siedzi. Tak zwyczajnie, to mowy nie ma, wszędzie
              on ma dwa koła, więc najmarniej muszą siedzieć dwa, a jeszcze lepiej cztery. Tak






              już to po mnie chodziło od początku, ale od razu wiedziałem, że nic z tego, byle
              czym nie przegryzę... -Dwa - powiedziała Janeczka z wielką stanowczością.
              Pawełek wstrzymał się w rozpędzie, którego już zaczął nabierać. -Co dwa? Lepiej
              cztery...
              - Nie. Dwa takie dzioby, mówię. Mogą zrobić drugi?
              Pawełek wyraźnie poczuł, jak błogość zalewa mu duszę. Nic jeszcze nie zostało
              wyraźnie ustalone, ale już wiedział, że pomysł był świetny, jego siostra nie
              tylko zaaprobowała go w pełni, nawet zaczyna rozwijać i uzupełniać. Musiał dać
              ujście gwałtownym uczuciom. Chwycił poduszkę z tapczanu, podrzucił ją do góry,
              trafił w półeczkę na ścianie i doznał ukojenia, kiedy spadające pudło z
              narzędziami rąbnęło go w ramię. Zostawił w spokoju poduszkę, jedną ręką okręcił
              dookoła krzesło i usiadł na nim okrakiem. - Jutro się dowiem, ale mur beton, że
              mogą - odparł z głębokim przekonaniem. - On chce dostać naszą starą katarynkę,
              Bartek znaczy, dawno coś na ten temat mamrotał. Dam mu, niech ma. Ale czekaj, bo
              mnie więcej przychodzi do głowy. Janeczka obejrzała się, zepchnęła z fotelika
              kłąb miedzianego drutu i usiadła wygodnie. - No? - powiedziała pytająco. Pawełek
              wyjął jej z ręki szpikulec. - Tak pchać, to na nic - wyjaśnił. - Tamten facet
              parasolem się podpierał, a jeszcze rączkę miał odpowiednią. I nie kucał, bo na
              to każdy zwróci uwagę. Z góry, rozumiesz, jedno podparcie i gotowe. Więc
              przyszło mi na myśl, żeby do tego dorobić jakąś rzecz, chociaż kawałek, lecz z
              gwintem, dokręcić, a na wierzchu coś do oparcia, jeszcze nie wiem co, bo to musi
              tak wyglądać, żeby nie było podejrzeń. Janeczka słuchała z uwagą, intensywnie
              rozmyślając.
              - Ja mogę nosić parasolkę - powiedziała. - Ale tobie będzie głupio. - A co? -
              zainteresował się Pawełek, odrobinę zaskoczony. - Ty też chcesz osobiście...?
              Janeczka poprawiła się na foteliku, oparła łokcie na kolanach i przybrała
              ulubioną pozę, z brodą wspartą na dłoniach. - Powiem ci, że jak on tam zakręcał,
              ten złodziej pana Zajrzała, pięć razy mogłam zdążyć. Od tyłu. Podlecieć,
              dziabnąć i już. -Zobaczyłby cię.
              - Akurat. Ciemno było kawałkami, w jednych miejscach świeciło, a w drugich
              wcale. A nawet niechby, to co z tego? Nic by mu nie przyszło do głowy, najpierw
              oglądałby koło, a przez ten czas pan Zajrzał... Pawełek poderwał się gwałtownie
              z krzesła, okręcił je dookoła jeszcze raz i znów usiadł. -Czekaj! Może jeszcze
              lepiej To jest ostre, a tamto guma, koło guma, ona się schodzi! Rozumiesz, może
              to wcale nie przebija z impetem, nie robi takiego pufff...! Tylko schodzi
              powoli! Powietrze, mówię, schodzi, on może zauważyć dopiero za parę metrów!
              Zanim się połapie, można nawiać sto razy! Janeczka wyprostowała się.
              - To trzeba wypróbować! - zarządziła stanowczo.
              -Co?
              - Trzeba wypróbować, ogłuchłeś, czy co? To jest bardzo ważne! Pawełek zdetonował
              się nieco.
              -Zwariowałaś? Jak wypróbować?
              - Zwyczajnie. Na jakimś samochodzie.
              - Kota masz, czy jak? Komu będziemy dziurawić koła? Porządnemu człowiekowi? Z
              ogromnym politowaniem Janeczka popukała się palcem w czoło.
              -Naprawdę uważasz, że tak trudno znaleźć jakiegoś przestępcę? Jeden dzień nam to
              zajmie. Chociażby mafia. - Która mafia?
              - Taksówkowa na przykład.
              Pawełek zamilkł. Dość gwałtownie zaczął przypominać sobie, co słyszał o mafii
              taksówkowej. Dużo słyszał, oczywiście, ale jakoś mu się to pochowało chwilowo w
              zakamarkach pamięci. Kto mówił o tym ostatnio...? A, prawda, ciotka Monika! Ktoś
              tam w jej biurze skarżył się, że trafił na mafię... nie, to ktoś przyjechał,
              jakaś osoba do tej w biurze, z lotniska na Pragę zażądali od niej zupełnie
              potwornych pieniędzy i była cała awantura. Ciotka Monika opowiadała o tym ich
              matce, ale nie słuchał uważnie, bo akurat był zajęty... I Rafał! Rafał woził
              kumpla, albo może kuzyna kumpla, do wulkanizacji. Porznęli mu opony, bo stanął,
              jak głupi, na postoju mafii... Janeczka widziała myślową pracę brata jak na
              dłoni.
              -Rafał mówi, że niektórzy są mafią legalnie - przypomniała miłosiernie. -
              Zarejestrowali się drożej i płacą większe podatki. I nie pozwalają, żeby kto
              inny stawał na ich postojach. Jeżdżą nimi tylko bogate półgłówki i tacy różni,






              co nie wiedzą, zagraniczni na przykład. Za jeden przejazd mają więcej, niż ci
              normalni za pięć, ale czasem przez parę dni wcale nie mają pasażerów, więc nikt
              nie rozumie, jak im się to opłaca.
              - Bez sensu i w ogóle głupota - skrytykował Pawełek.
              - A głównie łapią na lotnisku - kontynuowała Janeczka. - Ale najgorsze, że
              podobno stoją na dworcu. Tam wychodzą ludzie z bagażami, a czasem i z dziećmi, i
              nie mają innego wyjścia, jak tylko jechać mafią, i to jest zwyczajne świństwo.
              Podobno z drugiej strony stoją tacy prawie normalni... - Z jakiej drugiej
              strony?
              - Od Alej Jerozolimskich. Ale ci ludzie o tym nie wiedzą i w ogóle nie będą
              przecież z bagażami i z tymi dziećmi latać przez cały dworzec. Na Centralnym tak
              jest, a jak na innych, nie jestem pewna. - Skąd wiesz?
              - W szkole słyszałam. Ciotka Asi musiała przyjechać nagle ze Szczecina i
              popłakała się, bo kazali jej zapłacić za taksówkę ćwierć miliona, a ona w ogóle
              nie miała przy sobie tyle pieniędzy. Za to miała toboły, małe dziecko i katar i
              do tego padał deszcz. Wszyscy o tym mówili, a pani Borkowska próbowała coś
              wyjaśnić o tych podatkach, ale zdaje się, że też się jej trochę poplątało,
              chociaż jest od matematyki. - Że pani Borkowska jest od matematyki, to ja wiem
              lepiej od ciebie - mruknął Pawełek z lekkim rozgoryczeniem, bo dwa dni temu
              naraził się nieco właśnie na matematyce. - Dobra, już sobie przypominam. Rafała
              kumpla krewny wygłupił się z tym stawaniem na postoju... - No więc właśnie. Ja
              bym wypróbowała tę rzecz na mafii pod dworcem. Pod Salą Kongresową niech sobie
              stoją, ile im się podoba. - Ci na lotnisku też dobrzy. Tam, to co, ludzie z
              bagażami nie wychodzą? - A w ogóle to jeszcze nie wszystko - ciągnęła Janeczka.
              - Musisz się dowiedzieć od Bartka, albo od jego ojca, albo niech on się dowie od
              ojca, kto to jest ten pan z parasolem. Jak się nazywa, gdzie mieszka, co robi i
              tak dalej. -Po co?
              - Na wszelki wypadek. On chyba coś myśli, nie? Ja bym chciała wiedzieć, co on
              naprawdę myśli i po co mu był ten dziób w parasolu. Pawełek z roztargnieniem
              kiwnął głową. Już zaczynał rozważać szczegóły techniczne przedsięwzięcia. - Ale
              jak mamy cokolwiek sprawdzić, to trzeba dziabać pierwszego - zauważył. - Żeby
              odjechał, albo chociaż zaczął odjeżdżać, zanim mu powietrze zejdzie. I trzeba
              się zastanowić, jak pryskać w razie, gdyby zrobiło puff. Na wszelki wypadek. To
              syczy. - Co syczy?
              - Powietrze.
              - Trzeba zagłuszyć.
              - To chyba że ciotka Asi weźmie ze sobą dziecko i ono się będzie darło...
              - Głupi jesteś, czy co? - zirytowała się Janeczka. - A tranzystor od czego? Mamy
              przecież, trochę zepsuty i bardzo skrzeczy. Do zagłuszania doskonały. - A...
              Masz rację, rzeczywiście zgłupiałem. Ale nie, bo ja już myślę dalej. Rozumiesz,
              jak załatwić ten dalszy ciąg, te TIR-y i całą resztę... - Nad tym będziemy się
              zastanawiać, jak już sprawdzimy, czy to robi puff - ucięła dyskusję Janeczka i
              podniosła się z fotelika. - Jutro rano zaczniemy od Bartka, i wymyśl rączkę do
              tej rzeczy. żeby łatwo było przyciskać bez kucania... Na pytanie o drugi
              egzemplarz ostrego szpikulca Bartek nie odpowiedział od razu. Milczał przez
              chwilę, odkręcając zardzewiałe śruby zamka przy bramie. Pierwszej już dał radę,
              ruszył teraz drugą kolejną i odsapnął. -No, poszło! A już się bałem, że
              przerdzewiały na mur... Na co ci to? Do czego? Teraz Pawełek zamilkł na prawie
              dziesięć sekund. Nie uzgodnili wcześniej, czy powiedzieć Bartkowi prawdę i
              wtajemniczyć go w całą aferę; jakoś umknęła im ta konieczność. A ostatecznie
              zdawali sobie sprawę, że zamierzone czyny są raczej naganne i źle widziane przez
              wszelkie przepisy prawne, nie mówiąc o społeczeństwie. Wymienił spojrzenie z
              siedzącą na podmurówce ogrodzenia Janeczką. Janeczka nie dała mu żadnego
              sygnału. Zwróciła się wprost do Bartka. - Co ty myślisz o złodziejach
              samochodowych? - spytała tonem uprzejmego zainteresowania. Bartek męczył się
              właśnie przy trzeciej śrubie, którą zdążył już opukać młotkiem. -Jak się nie...
              - wysapał przez zaciśnięte zęby. - No dobra, idzie! Jest taki płyn do rdzy,
              posmarować i jutro by samo poszło. Już myślałem, że się nie da i trzeba będzie.
              Bo co? - Nic. Ciekawi mnie. Coś przecież o nich myślisz?
              - Źle myślę - odparł sucho Bartek. - Nie powiem dokładnie co, bo co się mam
              wyrażać, jeszcze kto usłyszy Dobra, teraz ty. Ja potem będę przykręcał. Pawełek






              przejął od niego młotek i śrubokręt. Bartek łypnął okiem na Janeczkę. - No? -
              spytał podejrzliwie. - O co leci i w co się gra.
              - Zastanawiamy się, czy nie można by im trochę poprzeszkadzać - wyjaśniła
              Janeczka dość niedbale i bez nacisku. - Utrudnić te kradzieże. Nie lubimy ich.
              Co ty na to? Bartek odczekał chwilę, bo Pawełek opukiwał właśnie czwartą śrubę i
              żelazny łomot zagłuszał wszystko. Patrzył przy tym na Janeczkę prawie ze zgrozą.
              - Was coś szurnęło? Szmergla macie, czy co? - spytał, kiedy dźwięki ucichły. -
              Przecież was pozabijają! Pawełek wzruszył ramionami i ruch okazał się użyteczny,
              czwarta śruba puściła. Zaczął ją wykręcać, starając się unikać przy tym zgrzytu
              i pisku, bo ciekaw był dalszych zabiegów dyplomatycznych siostry. Janeczka nie
              straciła spokoju.
              - Wcale nie. Tak całkiem obłąkani jeszcze nie jesteśmy i nie mamy zamiaru włazić
              im w ręce. Ja cię pytam, co ty w ogóle myślisz na ten temat. Jesteś im
              przeciwny, czy nie? - No pewnie, że jestem, kretyńskie pytanie! I co z tego?
              Gliny im nie dają rady, a wy dacie?! - Przecież nie mówię, że chcemy ich
              wszystkich za trzy dni uwięzić w lochach o chlebie i wodzie. Mówię o
              przeszkadzaniu. I trzeci raz pytam: jesteś za, czy przeciw? Bartek znów
              przeczekał kolejne walenie młotkiem. Przez ten czas zdążył się zastanowić. -
              Jestem za - rzekł stanowczo. - I już rozumiem, że ten szlagborek ma być do tego
              przeszkadzania. Nawet zgaduję, jakim sposobem. Wariactwo. - Możliwe - zgodziła
              się Janeczka grzecznie.
              - Ale przecież ty sam nie musisz w tym brać udziału. A my po prostu spróbujemy,
              tak sobie, z ciekawości. Nie uda się, to nie, nikt się przez to nie powiesi.
              Ważne jest, czy można zrobić drugi taki szpikulec.
              -Można. Nie ma sprawy. Zaraz. Czy ja wiem...
              Pawełek przyłożył się energicznie do drugiej połowy zamka. Bartek miał dość
              sporo czasu, żeby rozważyć kwestię dokładniej, hałas mu nie przeszkadzał.
              Przedziwny pomysł, w pierwszej chwili budzący zgrozę, zaczął mu się podobać. -
              Kto powiedział, że mam nie brać udziału? - spytał gniewnie. - A może ja bym
              chciał brać udział? Szlagborek się zrobi, ale niech ja się dowiem porządnie, co
              to ma być... Zanim stary zamek został odkręcony do końca, Bartek usłyszał
              wszystko. Jego wstępne opory zostały pokonane, udeptane, znikły bezpowrotnie i
              wszelki ślad po nich zaginął. Zapalił się do imprezy, pochwalił konieczność
              noszenia przez Janeczkę parasolki i zobowiązał się osobiście wmontować w nią
              morderczy szpikulec. Pawełek prawie nie uczestniczył w wyjaśnieniach, pracował
              rękami, umysł miał wolny i wynalazł przedmiot do noszenia dla siebie.
              - Ciupaga! - oznajmił z triumfem, odkładając
              na murek dwa kawały starego żelaza. - Taka z Cepelii, nieduża. Z ciupagą mogę
              sobie pochodzić, w razie czego nawet ją trochę owinę papierem, że niby świeżo
              kupiona dla wuja z Ameryki. U dołu wkręcić ten dynks i będzie fajnie. -
              Parasolka lepsza - zaopiniował Bartek. - Jakby co, ciupaga od razu podpadnie.
              Fakt, że z parasolką tobie głupio... Ale jednak...
              - Toteż właśnie dlatego chcemy wiedzieć, kto to jest ten pan z parasolem -
              zwróciła mu uwagę Janeczka. - Sam mówisz, że się przymierzał podejrzanie. Nie
              jestem pewna, ale może się przydać. - Dobra, dowiem się. Ojciec go zna. No to z
              gazem, odwalamy robotę do końca i może się jeszcze dzisiaj zdąży wszystko
              nagwintować...
              Przeraźliwie długi rząd taksówek oczekiwał pasażerów na dworcu Centralnym. Nic
              się przy nich nie działo, nie było tłoku ani zamieszania, panował spokój wręcz
              obrzydliwy. Janeczka i Pawełek ocenili sytuację jednym rzutem oka i natychmiast
              cofnęli się do wnętrza hali. - Nie potrzeba, żeby na nas zwrócili uwagę -
              powiedziała Janeczka ostrzegawczo. - Żadnego plątania się obok. Najpierw
              przyjrzyjmy się z daleka. - Żeby chociaż było czemu! - skrzywił się Pawełek. -
              Stoją jak przyrośnięci. Tylko wariat mógłby z nimi pojechać, a żadnego wariata w
              okolicy nie widzę. -Może się znajdzie...
              Przez chwilę obserwowali przechodzących spokojnie ludzi. Janeczka obejrzała się
              nagle i pociągnęła brata za rękaw. - Chodź, popatrzymy na rozkład jazdy.
              - Po co? - spytał Pawełek i natychmiast sam sobie udzielił odpowiedzi. - A, masz
              na myśli jakiś pociąg? Słusznie, najlepszy byłby zagraniczny, Z Wiednia, z






              Paryża, z Berlina... Najbliższy pociąg zagraniczny przewidziany był dopiero za
              godzinę i dziesięć minut, a i to mógł się spóźnić. Wcześniej przychodziły
              rozmaite pociągi krajowe, nie stwarzające wielkich nadziei na klientów dla tych
              upiornie drogich taksówek Janeczce i Pawełkowi potrzebny był tłum i bodaj
              odrobina jakiegoś bałaganu, a do tego jeszcze odjazd chociaż jednego z
              oczekujących samochodów. Pawełek troskliwie piastował w rękach niebieską
              parasolkę Janeczki. Dziób został wkręcony w odpowiednie miejsce i w każdej
              chwili można go było odkręcić, ochronną tuleję zdejmowało się jednym gestem.
              Ciupagi jeszcze nie zdążył kupić. W pierwszej kolejności należało dokonać
              zasadniczej próby i niecierpliwość wypchnęła ich na dworzec już w poniedziałek,
              zaraz po obiedzie. W razie powodzenia przed zamknięciem sklepów zdołaliby kupić
              także ciupagę. Przyjechał pociąg z Rzeszowa, pasażerowie zaczęli wychodzić i
              jacyś państwo w średnim wieku, z walizkami, zbliżyli się do pierwszej taksówki.
              Nie zdążyli ująć klamki, kiedy od tyłu podskoczył jakiś osobnik.
              - Państwo tego nie biorą - ostrzegł półgłosem.- Oni jeżdżą za poczwórną cenę.
              Pani cofnęła rękę jak oparzona, pan upuścił jedną walizkę. -Jak to...? To co...?
              - Na parkingu stoję. Za autobusem - powiedział szybko osobnik i znikł, jakby się
              rozwiał w powietrzu. Kierowca pierwszej taksówki gwałtownie wydostał się z
              wnętrza. -Ty gnoju...! - ryknął okropnie, ale umilkł, bo już nie było do kogo
              ryczeć. Państwo z walizkami cofnęli się pośpiesznie i zaczęli się rozglądać. -
              No tak, słyszeliśmy o tym - mruknął pan.
              - Co za skandal!
              -Za autobusem, to tam - powiedziała pani.
              - Bierz to i chodźmy.
              Pan z lekkim wysiłkiem podniósł upuszczoną walizkę i obydwoje wmieszali się w
              tłum, obchodząc z daleka pierwszą taksówkę. Janeczka i Pawełek odsunęli się
              również. Słyszeli wszystko, czujnie przygotowani do akcji. - Na nic -
              zawyrokował Pawełek. - To nie była okazja
              Janeczka przyznała mu rację kiwnięciem głowy. Nie spodziewała się sukcesu,
              pociągiem z Rzeszowa bogaci cudzoziemcy na ogół nie przyjeżdżają. Odwrócili się
              i w tym momencie przeszła obok nich młoda pani, olśniewająco elegancka. Szybkim
              krokiem zbliżyła się do tej pierwszej taksówki, wsiadła bez wahania i taksówka
              ruszyła natychmiast.
              - Do licha! - powiedział z niezadowoleniem Pawełek. - Żebym był wiedział...! -
              Nie szkodzi - pocieszyła go Janeczka. - W ostateczności poczekamy na ten z
              Londynu. I to też nie była okazja, bo wszyscy patrzyli. Trzeba, żeby zajmowali
              od razu dwie, albo trzy, żeby ci z tyłu nie mogli się gapić. Cały sznur taksówek
              ruszył i podjechał odrobinę do przodu. Pasażerowie z Rzeszowa rozproszyli się,
              znów zapanował spokój. Głośnik oznajmił, że spóźniony pociąg z Gdyni wjeżdża na
              peron szósty. Podjechała nowa taksówka i zatrzymała się kilkanaście metrów przed
              postojem. Wysiadła z niej jakaś pani i weszła do hali dworcowej, taksówka zaś
              pozostała na swoim miejscu. Nie odjeżdżała. Już po dwóch minutach obudziła
              wyraźne zainteresowanie. Kierowca trzeciej kolejnej z oczekującego na postoju
              sznura wyjrzał ze swego samochodu. - Ten tam, to co? - zawołał nieżyczliwie. -
              Czego stoi?
              Kierowcy z sąsiednich samochodów wychylili się również. Ten z pierwszej taksówki
              wysiadł, popatrzył, podszedł do tamtej, stojącej samotnie z przodu. Dogoniło go
              jeszcze dwóch, z drugiej i czwartej. Kierowca pierwszej taksówki pochylił się do
              okienka. - Już cię tu nie ma - powiedział zimnym głosem.
              -Żadne takie - zaprotestował kierowca ze środka. - Na klientkę czekam. W tym
              momencie ludzie z gdyńskiego pociągu zaczęli wychodzić. Razem z nimi pojawiła
              się na zewnątrz pani od owej zatrzymanej taksówki, podeszła do niej i wsiadła.
              Trzej kierowcy obok zawahali się, taksówka z panią ruszyła. Do pierwszej na
              postoju podszedł jakiś młody człowiek z ciężkimi tobołami. Janeczka i Pawełek,
              zagapieni na tamtą interesującą scenę, ocknęli się nagle. - Teraz! - syknęła
              dziko Janeczka. Pawełek nie zwlekał. Między taksówkami zaczęli przechodzić
              ludzie, zasłonili go, kierowcy dalszych samochodów wpatrzeni byli jeszcze w
              tamtą odjeżdżającą taksówkę i w trzech swoich kolegów, wracających do wozów.
              Młody człowiek wepchnął już toboły na tylne fotele. Okazja wydawała się
              wymarzona. Zręcznym ruchem Pawełek podsunął się pośpiesznie do tyłu pierwszej
              taksówki, przeciągnął dłonią po czubku parasolki Janeczki, wycelował tym






              czubkiem w bok opony i całym ciężarem wsparł się na rączce. Syk powietrza w
              uszach Janeczki zabrzmiał bez mała dźwiękiem trąby jerychońskiej. Pawełek poczuł
              mrowienie na plecach, omal nie wypuścił parasolki z ręki. Wyrwał ją z opony,
              zachowując jeszcze dość przytomności umysłu, żeby nie cofać się i nie
              odskakiwać, od razu pobiegł dalej, za ludźmi, kierującymi się do przystanków
              autobusowych. Opona zaczęła klęsnąć. Kierowca nie zauważył tego od razu, nie
              przechodził do tyłu, usiadł za kierownicą, pasażer razem z bagażami już był w
              środku. Ruszyli, przejechali zaledwie trzy metry, kierowca zatrzymał, wyskoczył,
              obiegł samochód i na widok siedzącego koła zaklął okropnie. Pasażer rozłościł
              się, wysiadł również i zaczął wywlekać swoje toboły. - Na nic - powiedział
              ponuro spłoszony Pawełek, kiedy siostra znalazła go na parkingu za przystankami
              autobusowymi, i rozwarł spoconą dłoń, w której cały czas kurczowo ściskał
              ochronną tuleję. - Syczy koszmarnie! - No owszem - przyznała Janeczka. -
              Zdążyłam pożałować okropnie, że zapomnieliśmy tego tranzystora. Myślałam, że
              całe miasto usłyszy, ale okazuje się, nie. Wcale nie zwrócili uwagi, dopiero jak
              ruszał. Pawełek nasadził tuleję na ostry dziób.
              - Co tam w ogóle było?
              - Awanturowali się. Ten facet, pasażer, pchał się do innej taksówki, a kierowca
              namawiał go, żeby zaczekał, bo on to koło zaraz zmieni. Ale powiedział, że nie
              ma czasu i przeniósł się do którejś z tyłu. Czwartej. Razem wziąwszy, odjechały
              cztery taksówki, a reszta zaczęła się kłócić, gdzie ten pierwszy ma teraz
              miejsce. On uważał, że ciągle jest pierwszy, a. inni mówili, że przecież
              odjechał, więc teraz ma zostać z tyłu. Nie wiem, na czym stanęli. Ale masz
              rację, że nie jest
              idealnie.
              -A pewnie! Powietrze leci ze świstem...
              -I przejechał ledwo parę kroków. A powinien przejechać chociaż ze dwadzieścia
              metrów. Tutaj akurat było zamieszanie, ale może się złożyć tak, że żadnego
              zamieszania nie będzie, cisza kompletna, rozlegnie się syk i nie zdążymy uciec.
              Jak ci poszło? Było trudno? - Jak mi poszło, to sama widziałaś. Wlazło jak w sos
              pomidorowy. Nawet nie musiałem się wysilać. Pierwszorzędne narzędzie! - Ale
              syczy. To uważasz, że co zrobimy? Musimy się chyba zastanowić? - Nie potrzeba,
              już się zastanowiłem. Musi być cieńsze. Ze dwa razy. Za dużą dziurę zostawia i
              ta guma, żeby nie wiem jak chciała, nie może się zejść. Zaraz jutro załatwię z
              Bartkiem, chyba że jeszcze dzisiaj zdążymy, ale najpierw bym kupił ciupagę. Już
              widać, że tak ogólnie wychodzi całkiem nieźle... -No to, co do tego faceta z
              parasolem, nie ma dwóch zdań - oznajmił Bartek bezapelacyjnie, kiedy jeszcze
              tego samego wieczoru Pawełek opowiedział mu wszystko. - On nie tylko chciał
              krótsze, ale i cieńsze. Głowę daję, że się czaił na opony! Zaraz zapytam ojca...
              - Nie, czekaj! - powstrzymał go Pawełek. - Zastanówmy się... - To może po drodze
              - przerwał mu Bartek. - Ojciec jest w warsztacie, idę właśnie do niego, bo matka
              mówi, że znów zapomni przynieść noże od maszynki do mięsa. Co szkodzi, chodź,
              pójdziemy razem. - ..a ciśnienie w TIR-ach jest większe niż w osobowych -
              kontynuował posępnie Pawełek po drodze. - Nie daj Boże, jak świśnie, to się nie
              pozbieramy... - Siedem atmosfer - wtrącił z troską Bartek.
              -No więc właśnie. I jeszcze musimy wiedzieć, ile przejedzie, znaczy, rozumiesz,
              jak wolno to powietrze będzie schodziło, żeby na przykład w razie czego
              zawiadomić gliny. Sami ich łapać nie będziemy, moja siostra ci mówiła. - Ona
              niegłupia, ta twoja siostra. Myślałem, że z dziewuchą w ogóle nie ma co gadać,
              ale z nią można. I jeszcze macie psa, cała szkoła wie, że on jest
              nadprzyrodzony. Napuścicie go jakoś? Bo o tym mowy nie było. Przez krótką chwilę
              Pawełek zastanawiał się, w jaki sposób można by wykorzystać Chabra w tej
              antyzłodziejskiej akcji. Od razu doszedł do wniosku, że po pierwsze, z pewnością
              rozmaicie, a po drugie, bez Janeczki tej kwestii w pełni nie rozstrzygnie.
              Porozumienie z psem osiągała najlepiej ze wszystkich. - Bez psa się nie
              obejdzie, to pewne - rzekł z przekonaniem. - Z tym że jeszcze nie wiem jak.
              Najpierw załatwmy narzędzia. - Mamy w warsztacie coś takiego... - zaczął Bartek
              i umilkł. Zza skrzyżowania usłyszeli alarmowe wycie. Nie było w tym nic
              nadzwyczajnego, wielokrotnie samochody wyły bez powodu, zdarzały się instalacje
              tak dziwnie urządzone, że włączały się od byle czego i właściciele prawie
              przestawali już zwracać na to uwagę. Na wszelki wypadek jednakże obaj nadstawili






              uszu i przyśpieszyli kroku. Zaledwie skręcili, ujrzeli zatoczkę z parkingiem.
              Obok jednego samochodu kręciło się dwóch ludzi. Jeden z nich otworzył drzwiczki,
              wsiadł szybko, wycie trwało jeszcze przez chwilę, po czym wreszcie umilkło.
              Pawełek i Bartek, bez wzajemnego porozumienia, przykucnęli równocześnie,
              podkradli się bliżej, pomiędzy innymi samochodami. Drugi osobnik obiegł samochód
              i wsiadł od strony pasażera. Niby nic w tym nie było, ale jednak... -Kurczę
              dzikie! - szepnął Bartek gniewnie.
              - Niech ja porosnę tatarakiem... Volkswagen, widzisz? Ja bym tego... No, wiesz,
              na wszelki wypadek... - Nie ma sprawy - odszepnął żywo Pawełek.
              - Zapomniałem jej oddać parasolkę...
              Samochód wycofał się z zajmowanego miejsca i zatrzymał na moment, żeby zmienić
              kierunek i pojechać do przodu. Pawełek zdążył wykorzystać tę chwilę.
              Prześlizgnął się za najbliższym polonezem, ukryty w jego cieniu, podczołgał na
              jezdnię, wykonał błyskawiczny ruch do przodu parasolką Janeczki. Stracił przy
              tym równowagę, dzięki czemu ruch zyskał dodatkowy rozpęd. Cichy syk zabrzmiał w
              jego uszach przeraźliwie. Na czworakach, w okropnym pośpiechu, tyłem wrócił do
              Bartka. Ludzie w samochodzie jakoś nic nie usłyszeli, ruszyli i na siadającym
              kole przejechali aż do końca parkingu. Tam dopiero wyraźnie poczuli, że coś jest
              nie w porządku. Chłopcy z dużym zainteresowaniem wysłuchali ich krótkiego
              przemówienia. - liii tam - mruknął wzgardliwie Pawełek. - W kółko mówią to samo.
              Już słyszałem lepsze. - Tylko łba nie wystawiaj - ostrzegł Bartek. - Bo
              zgadną... Krótkie słowa, przegradzane monotonnymi przekleństwami, okazały się
              znamienne. Bez wątpienia byli to złodzieje. Przez kilka sekund zastanawiali się,
              czy pozostawić ten samochód własnemu losowi, po czym postanowili zmienić koło.
              Zuchwale i bezczelnie przystąpili do otwierania bagażnika, próbując różnych
              kluczyków. - No i proszę, trafiliśmy! - wyszeptał Bartek z triumfem po dłuższej
              chwili milczenia. - Wal drugie! Albo mogę ja... Pawełek doznał dużej ulgi, bo
              obawa, że przebił koło właścicielowi, nieco go dręczyła.
              Odzyskał rozsądek i talent organizacyjny. Nie lepiej wymyśliłaby Janeczka. - Nie
              pali się - mruknął z zimną krwią. -- Podkradnijmy się bliżej, dziabnę, jak już
              zmienią i będą chcieli ruszać. Zawsze ten silnik trochę zagłuszy, a
              niespodzianka im się przyda. Bartek z uznaniem kiwnął głową, czego w cieniu za
              dużym fiatem i tak nie było widać. Czekali cierpliwie. Chodnikiem przeszedł bez
              pośpiechu jakiś pan z psem, obojętnie popatrzył na ludzi, zmieniających koło w
              samochodzie, nie zainteresował się tym wcale. Logicznie można było mniemać, że
              koło zmienia właściciel. - Chaber by wiedział, że to złodzieje - szepnął Pawełek
              z wyższością. - Poważnie? - zaciekawił się Bartek.
              - Ten pies wie wszystko. Podobno wywęsza ludzkie emocje i rozmaite inne takie,
              ale ja uważam, że on zwyczajnie ma wyjątkowy rozum. Jeszcze się do tej pory
              nigdy nie pomylił... No, raz wystawił arabską lampę, którą musieliśmy ukraść,
              ale śmierdziała identycznie jak nasza... Arabską lampą Bartek zainteresował się
              ogromnie. Pawełek zdążył opowiedzieć mu szeptem połowę wydarzenia, zanim
              złodzieje uporali się ze zmianą koła. Pracowali sprawnie, ale jednak trochę to
              potrwało, bo nie od razu udało im się znaleźć narzędzia. Schowali wreszcie do
              bagażnika to przebite, wsiedli, zapalili silnik. Pawełek czujnie oczekiwał tej
              chwili. Dokładnie w momencie trzaśnięcia drzwiczkami przerwał
              opowieść, wyczołgał się zza fiata i z rozmachem
              pchnął parasolką.
              - No, ja chcę wiedzieć, co oni teraz zrobią - szepnął Bartek z zaciętością. -
              Przekonainy się... Faceci z samochodu udowodnili wyraźnie, że wszelki wypadek
              był słuszny i miał głęboki sens. Wściekli i rozczarowani, wysiedli, obejrzeli
              kolęjne siedzące koło, powiedzieli, co o tym myślą, zostawili volkswagena
              otworem i przeszli dalej, do samochodów, ustawionych już za parkingiem. Pawełek
              i Bartek podążyli za nimi, wciąż
              pozostając w cieniu. Złodzieje wsiedli do zaparkowanego na samym skraju
              mercedesa. Nie mieli z tym najmniejszego kłopotu, mercedes zatem najwidoczniej
              należał do nich. W Pawełku ocknął się nagle bojowy duch.
              - A chała! - szepnął mściwie. Ze zręcznością dzikiego zwierza przemknął za
              samochodami i ledwo zdążył na właściwy moment.






              Wycofujący się mercedes stanął na chwilę, kierowca zmieniał bieg. Pawełek
              dziabnął z całej siły. Mercedes ledwie ruszył, koło już siadało, Pawełek nie
              zwlekał, na czworakach pomknął za
              nim, kryjąc się za bagażnikiem, omal nie wpadł na niego, kiedy kierowca
              zatrzymał gwałtownie.
              Zaniin złodzieje zdołali wyskoczyć, Pawełek dziabnął drógi raz, po czym w
              błyskawicznym tempie wrócił do Bartka. Nie został dostrzeżony, słabe oświetlenie
              tej części ulicy i plamy głębokiego cienia działały na jego korzyść, a dwaj
              złoczyńcy patrzyli przed siebie i nie rozglądali się
              pilnie dookoła.
              - U nas w warsztacie jest telefon - szepnął Bartek, pełen wielkiego uznania. -
              Dzwoniniy do glin! Mają okazję ich złapać!
              Do warsztatu było już bardzo blisko. Wymknąwszy się z parkingu, popędzili
              biegiem. Ojciec Bartka otworzył im od razu.
              -Co się sta... - zaczął z niepokojem.
              -Nic, tato! - zawołał w przelocie przejęty Bartek. - Tu zaraz niedaleko
              złodzieje zmieniają koło! Do policji trzeba!
              -Dwa koła - uzupełnił Pawełek, składając elegancki ukłon. - Byliśmy świadkami,
              że próbowali ukraść volkswagena. Passat to był. Nie udało im się, więc odjechali
              swoim mercedesem.
              Znaczy, chcieli odjechać... Ojciec Bartka milczał, nieco oszołomiony, i nie
              przeszkadzał synowi. Bartek już wykręcił numer
              pogotowia policji. Przyglądali się potem z pewnej odległości
              działaniu załogi radiowozu, który przybył po paru minutach. Te parę minut nie
              zostało zmarnowane bezproduktywnie. Zachwycony akcją Bartek w niemniejszy
              zachwyt zdążył wprowadzić Pawełka, wygrzebując skądś i prezentując mu narzędzie
              wprost przecudowne. Był to śrubokręt z wielkim, potężnym uchwytem, do którego
              można było wkręcić, co się zechciało. Na przykład szpikulec, długi, bardzo
              cienki i ostry jak igła. - Wręcz idealny! - pochwalił entuzjastycznie Pawełek. -
              Akurat dwa razy cieńszy od tamtego! Jeden taki masz? - Jeden, ale zrobię drugi -
              obiecał Bartek. - Do ciupagi też się nada. - Tylko może ta rączka powinna być
              dłuższa. Żeby nie kucać. - Głupi jesteś, czy jaki? A dziś to co? Nie kucałeś?
              -Dziś to się w ogóle czołgałem, ale różnie bywa - odparł filozoficznie Pawełek.
              - No dobra, lecimy, bo już chyba przyjechali! Ojciec Bartka zamknął warsztat i
              nieco wolniejszym krokiem udał się za nimi... - A tyś myślał, że co? - rzekła
              wzgardliwie Janeczka, wracając razem z bratem ze szkoły, bo wyjątkowo zbiegło im
              się zakończenie zajęć. - Będą tak czekać na to złapanie? I pojechali kraść
              własnym samochodem? Gdyby to były takie półgłówki, nie ukradliby nawet
              dziesięciu groszy! - Myślałem, że w tych nerwach nic im nie przyjdzie do głowy -
              usprawiedliwiał się smętnie Pawełek. Janeczka wzruszyła ramionami. Uratowanie od
              kradzieży Volkswagena Passata spodobało się jej, wygłosiła nawet skąpą pochwałę,
              ale dalszy ciąg obudził same zastrzeżenia. Kiedy przyjechał radiowóz policji, po
              złodziejach nie było już najmniejszego śladu, a mercedes okazał się również
              kradziony. Poszukiwano go od trzech dni. W rezultacie pozostały im dwa
              osiągnięcia - zdobycie wspaniałego narzędzia i porozumienie z ojcem Bartka. Nie
              został, rzecz jasna, wtajemniczony w zaplanowaną akcję, ludzie dorośli miewają
              bowiem niesłychanie głupie opory, zdradził jednakże nazwisko pana z parasolem.
              Trochę był przy tym zakłopotany i zamyślony, coś tam zapewne odgadywał, ale
              szczegółów najwyraźniej w świecie wolał nie znać. Informację, że Pawełek z
              Bartkiem trafili na złodziei przypadkowo, a koła podziurawiły się same, przyjął
              w milczeniu i bez sprzeciwu, patrzył tylko jakimś dziwnym wzrokiem. - Pan Wolski
              - powiedziała z niechęcią Janeczka. - Też mi nazwisko... Wolskich może być pięć
              tysięcy -Na Olkuskiej...?
              -Na Olkuskiej może być na przykład trzech. No trudno, obejrzymy wszystkich. Mam
              nadzieję, że nie mylą mu się ulice nO, bo na Mokotowie jest tego dosyć dużo.
              Odolańska, Olszewska, Odyńca... - Nie wymieniaj mi tu całego planu miasta! -
              zirytował się Pawełek. - Mam większe zmartwienia niż ulice!
              - No...? Pawełek westchnął ciężko.
              - Fakt, że trafiliśmy przypadkiem. Nie co dzień jest święto. Cały czas strasznie
              myślę, jak na nich trafiać systematycznie. I jak ich łapać, bo już widać, że to
              nie takie małe piwo... - Czy ta policja sprawdziła chociaż odciski palców?






              - A skąd! Znaczy, nie wiem. Na Passacie na pewno nie, zostawili go, znalazł się
              w ogóle właściciel, wcale tam nie mieszka, tylko był w gościach. Najpierw zaczął
              urągać, że wandal mu te koła załatwił, a potem o mało nie padł przed nimi na
              kolana, bo myślał, że to oni spłoszyli złodzieja. Jakiś drugi tam był małym
              fiatem, znajomy tego właściciela, od razu zabrali pierwsze koło do wulkanizacji.
              A gliny odjechały, z tym że zamienili koła w mercedesie, dwa dobre dali na tył,
              a przód wzięli na wózek. Chyba zabrali do komendy i w tej komendzie mogli badać
              odciski palców. - Nie - powiedziała surowo Janeczka. - Skoro kotłowali się z
              nim, otwierali i tak dalej, zamazali wszystko. Wcale się nie przejmowali. Nie
              podoba mi się to. - Mnie też nie - przyznał Pawełek po chwili zastanowienia. - I
              Bartkowi nie. - Któryś z was się tam pokazał?
              - Owszem, Bartek. Uzgodniliśmy, że lepszy ode mnie, bo jego ojciec ma warsztat
              blisko i mógł się gapić przypadkiem. Jak ten właściciel zaczął wywlekać z
              bagażnika lewarek i to pierwsze koło, litość nas wzięła i Bartek poszedł mu
              powiedzieć, że nie ma co się wygłupiać. Mówił, że tylko widział, jak zmieniali,
              szedł akurat do ojca i tak sobie patrzył. Właściciel prawie nie wierzył,
              sprawdził ciśnienie, miał ciśnieniomierz, no i sam zobaczył, że flak. - Mówili
              coś?
              -Kto?
              - Policja.
              - A pewnie. Jeszcze ile! Nie tacy głupi, zgadli, że cztery koła w jednym miejscu
              to już za duży cud. Świecili reflektorem i patrzyli, co tam leży na ziemi, jakie
              gwoździe, albo co, ale nic nie znaleźli, więc zastanawiali się, kto to mógł
              zrobić. Oglądali opony, wszystkie dziury jednakowe, tajemnicza ręka, mówili.
              Wydawali się nawet zadowoleni. Bartka przesłuchali, czy to czasem nie on, ale z
              czystym sumieniem przysięgał, że palcem tego nie dotknął. I samą prawdę mówił. -
              A ty?
              - Mnie tam wcale nie było. Ludzkie oko mnie nie widziało, i tej twojej parasolki
              też. Co ty myślisz, że od paru opon zgłupiałem do reszty? Janeczka pozwoliła
              sobie okazać odrobinę uznania. Zastanawiała się z wielką intensywnością, bo na
              takie cudowne zrządzenia losu rzeczywiście nie można było liczyć. Trudno
              oczekiwać także, że złodzieje zechcą zawiadamiać o swoich zamiarach i ułatwiać
              całą akcję. Pawełek martwił się słusznie, coś należało wymyślić.
              - Nic mi na razie nie przychodzi do głowy - zakomunikowała z lekką niechęcią. -
              Więc najpierw to narzędzie, a potem, albo przedtem, pan Wolski. Pójdziemy na
              Olkuską zaraz dzisiaj po obiedzie, bo tak się składa, że akurat nie mam na
              głowie Beaty... Pani Krystyna przyjechała z pracy wyjątkowo wcześnie, w momencie
              kiedy jej dzieci kończyły deser. Za dwie godziny miała jakiś specjalny, służbowy
              pokaz i musiała wrócić do swojej instytucji elegancko ubrana. Pracowała w Domu
              Mody i projektowała stroje. Na te dwie godziny nie wstawiała samochodu do
              garażu, zostawiła go na ulicy przed bramą. Dzieci na tę wiadomość nie odezwały
              się ani słowem, popatrzyły tylko na nią potępiająco. Janeczka pochyliła się i
              zajrzała pod stół. - Piesku, na dwór! - powiedziała rozkazującym półgłosem. -
              Pilnuj samochodu! Chaber poderwał się natychmiast. Pawełek zlazł ze stołka,
              wypuścił psa, wyszedł z nim razem i otworzył mu furtkę. Pozostawił ją uchyloną,
              chociaż Chaber miał swoją prywatną dziurę w ogrodzeniu, przez którą mógł
              przechodzić. Chaber każde polecenie rozumiał bezbłędnie, wyskoczył na ulicę i
              zaczął obiegać w koło volkswagena pani Krystyny. -No i proszę, jaki ty jesteś
              mądry, pies! - pochwalił go Pawełek. - Za zimno, żebyś tu siedział, albo leżał.
              Czterdziestu kilometrów przelatać nie zdążysz, więc proszę bardzo. -W tej
              sytuacji musimy poczekać, aż matka odjedzie - zadecydowała Janeczka. - Przez ten
              czas możemy odrobić lekcje. Pawełek poczuł w sobie odrobinę protestu.
              - Zdążymy wieczorem, nie?
              - Ja nie wiem, co będzie wieczorem. Uważam, że na wszelki wypadek lepiej teraz.
              Spokój i cisza zapanowały zarówno w domu, jak i na ulicy. Chaber wytrwale
              obiegał volkswagena. O tym, że nic się przy nim nie działo i nikt się do niego
              nie zbliżał, potrafił zawiadomić, nie mógł jednakże opowiedzieć o innym
              zjawisku. Nie zdołał przekazać swoim państwu informacji, że ulicą przejechał
              ford. Przejechał, gwałtownie zwolnił, zawrócił i przejechał obok ich domu
              jeszcze raz. Psim instynktem czuł, że ten pojazd różnił się od innych, w dodatku
              różnił się negatywnie, nie zrobił jednak w końcu nic złego, znikł i nie pokazał






              się więcej. Bez trudu zawiadomił za to o następnej scenie. Jakiś człowiek
              przeszedł ulicą na piechotę. Psu nie podobał się już z daleka, ale Chaber nie
              miał zwyczaju zaczepiać obcych ludzi, nawet gdyby wydawali mu się zbrodniarzami.
              Informował tylko o nich swoją panią z wielkim naciskiem. Kiedy pani Krystyna
              wyszła wreszcie, wsiadła do samochodu i odjechała na swój pokaz, zwolniony z
              posterunku Chaber popędził do Janeczki.
              - Coś tam było - powiedziała trochę niespokojnie Janeczka, gotowa już do
              zaplanowanego wyjścia. - Czekaj, piesku, jeszcze buty... No dobrze, idziemy!
              Pawełek dogonił ją przy furtce.
              - No? Co on mówi?
              Janeczka uważnie obserwowała psa.
              - Ktoś tu był - przetłumaczyła. - Jakiś złoczyńca przechodził i zatrzymał się
              przy naszej bramie. Chaber go chyba przegonił, bo zaraz poszedł dalej. Czekaj,
              zobaczmy dokąd. Pies poprowadził bez wahania. Hipotetyczny złoczyńca dotarł do
              skrzyżowania, przeszedł na drugą stronę ulicy, wrócił pod ich dom, poszedł dalej
              do następnego skrzyżowania i tam znikł. To znaczy, wsiadł do jakiegoś pojazdu. -
              Ej że! - powiedział podejrzliwie Pawełek. - To jednak faktycznie pętał się koło
              naszej bramy! I wygląda na to, że specjalnie do niej przyjechał! -Zgadza się -
              przyświadczyła Janeczka. - Ten pies to czyste złoto! Myślałam, że go weźmiemy ze
              sobą, bo może pana Wolskiego trzeba pośledzić, albo co, ale teraz widzę, że
              musimy go zostawić. W ogrodzie. Potem nam powie, co było. Zostań tu, piesku, mój
              skarbie najśliczniejszy, mój brylancie, tu zostań I pilnuj! Pilnuj bramy!
              Chaber dla swojej ukochanej pani gotów był na wszystko. Nie warował w bezruchu
              przy bramie, zaczął obiegać ogród, czujny na każdy ruch za ogrodzeniem,
              doskonale wiedząc, co dzieje się na zewnątrz. Janeczka i Pawełek wyruszyli na
              Okulską. Ulica Okulska nie była ani długa, ani gęsto zamieszkana. W jednym
              pasującym budynku na liście lokatorów widniał tylko jeden pan Zdzisław Wolski,
              mieszkanie numer pięć, pierwsze piętro. Weszli po schodach i obejrzeli drzwi. -
              Co robimy? - spytał półgłosem Pawełek.
              - Dziwne jakieś te drzwi - zauważyła Janeczka, przyglądając się pilnie. -
              Wyglądają jak żelazne. Pawełek delikatnie popukał paznokciami na samym skraju,
              koło zawiasów. - Bo są żelazne. Ciekawa rzecz... Wszystkie w tym domu są
              żelazne? Rozejrzeli się. Inne drzwi były zwyczajne, drewniane, wyróżniały się
              tylko drzwi pana Wolskiego. - Wiedziałam, że trzeba wziąć Chabra - powiedziała
              Janeczka z ciężkim rozgoryczeniem. - Powiedziałby nam, czy on jest w domu, czy
              wyszedł. Teraz nie wiem, co zrobić, bo tak zwyczajnie powiedzieć mu, o co go
              podejrzewamy, to chyba nie będzie dobrze. - A pewnie. Wyprze się.
              -I za skarby świata nie pokaże nam parasola...
              A gdyby już go nie było. Chaber poprowadziłby za nim.
              -Chyba że czymś pojechał...
              Wahali się jeszcze przez chwilę. Janeczka nagle zaczęła pilnie słuchać, a potem
              przyłożyła ucho do żelaznych drzwi. - Coś słychać - zakomunikowała. - Zdaje się,
              że gra radio. -Znaczy, on jest?
              -Nic nie znaczy, mógł zostawić radio, żeby wszyscy myśleli, że jest. Mam pomysł.
              -No?
              - Zapukamy i powiemy, że szukamy pani Wiśniewskiej. Zapomnieliśmy, na której
              ulicy mieszka z tych wszystkich na O, ale wiemy, że na O. Tu, na Mokotowie. I
              wiemy, że mieszkania pięć, więc sprawdzamy po kolei. Jakaś pani Wiśniewska musi
              gdzieś mieszkać, Wiśniewskich jest zatrzęsienie. Pawełek kiwnął głową i uniósł
              rękę, żeby zadzwonić, ale powstrzymał się. -Po co nam ta pani Wiśniewska?
              - Wszystko jedno. Po byle co.
              -Wcale nie wszystko jedno, na wszelki wypadek lepiej uzgodnić. -No dobrze. No
              więc... Książki na przykład. Ze szkolnej biblioteki. Mamy od niej odebrać, dali
              nam adres, ale zgubiliśmy kartkę i nie chcemy się przyznać, więc szukamy na oko.
              Pawełek ponownie kiwnął głową i przytknął palec do dzwonka. Z wnętrza dobiegł
              terkot i nie przebrzmiał jeszcze, kiedy drzwi uchyliły się nagle. Wystawił przez
              nie głowę pan z siwą czupryną. Stało się to tak nieoczekiwanie, że Pawełek nawet
              nie zdążył cofnąć palca. Zupełnie jakby pan Wolski czatował pode drzwiami.
              Janeczka nie straciła przytomności umysłu.
              - Dzień dobry - powiedziała grzecznie i dygnęła. - Przepraszam bardzo, czy tu
              może mieszka pani Wiśniewska? - Nie - odparł uprzejmie pan. - Ja tu mieszkam i z






              pewnością nie jestem panią Wiśniewską. Nie przeczytaliście listy lokatorów? -
              Przeczytaliśmy. Ale pani Wiśniewska może być czyjąś siostrą, albo wynajmować
              pokój u kogoś innego, albo co. I na liście lokatorów może jej nie być. Więc to
              pomyłka i takich pomyłek popełnimy pewnie więcej, bo jesteśmy do tego zmuszeni.
              Pan Wolski patrzył jakoś tak, że Janeczka w głębi duszy podziękowała opatrzności
              za ścisłość Pawełka. Miał chyba jakieś tajemnicze przeczucie, kiedy domagał się
              ustalenia przyczyny wizyty u pani Wiśniewskiej. Zostawić sprawy bez dokładnego
              wyjaśnienia w żadnym wypadku nie należało! Nie czekając na pytania, wygłosiła
              całą zaplanowaną opowieść o książkach, zgubionym adresie i ulicach na O. Pan
              Wolski słuchał cierpliwie i z wielką uwagą. -Rozumiem. Za pierwszym razem
              trafiliście źle. Życzę wam powodzenia za następnym. -Dziękujemy bardzo...
              Trzymał uchylone drzwi i patrzył cały czas, kiedy schodzili ze schodów. Robiło
              to wrażenie, jakby chciał się upewnić, że naprawdę opuszczą budynek i nie zaczną
              na przykład dzwonić do innych lokatorów. -Na oko pasuje - zaopiniował Pawełek
              już na dole. - Siwy, ale na chodzie, tak Bartek mówił. Wysoki, nie gruby, ale w
              sobie. Nie chudy i nie zramolały. - Jeżeli chce, żeby go napadały jakieś
              bandziory, powinien udawać zramolałego - stwierdziła Janeczka. - Nie udaje, więc
              też myślę, że coś tu nie gra. No dobrze, musimy poczekać, może wyjdzie z domu z
              tym parasolem i zobaczymy, co zrobi. - Najpierw sprawdźmy, czy przypadkiem nie
              ma drugiego wyjścia... Drugie wyjście istniało. Prowadziło na coś w rodzaju
              podwórza, z którego przez rozmaite zakamarki i następny budynek można było
              wydostać się na ulicę Racławicką. Musieli się rozdzielić. Miejsc do czekania
              było mnóstwo, nawet dość atrakcyjnych, z jednej strony bowiem prosperował
              warsztat samochodowy, z drugiej zaplecze miał samochodowy elektryk i widoczne
              były tyły pawilonów handlowych, przy których ciągle coś się działo. Godzina
              warty przeleciała, zanim się zdążyli obejrzeć. Jednym okiem wpatrzony w drzwi
              budynku, a drugim w odczepianego od holowniczego wózka nieprawdopodobnie
              pogniecionego fiata, Pawełek ujrzał nagle siostrę, która wzywała go gwałtownym
              machaniem. Porzucił fiata i przebiegł na drugą stronę. Janeczka już przełaziła
              przez jakieś skrzynki i przeciskała się obok stosu pustych opakowań. Podążył za
              nią. - Dachował chyba, bo inaczej musiałoby go deptać stado słoni - zauważył
              mimo woli i wreszcie oderwał się od widoków z warsztatu. - Tędy przełazi? -
              spytał z niedowierzaniem. - Przecież na Racławicką jest wygodniej! - A jednak
              tędy! - odparła Janeczka, nie kryjąc przejęcia. - I to jak! Niby szedł do
              Racławickiej, a potem nagle skręcił i siup! Oczom nie wierzyłam i poleciałam po
              ciebie, i teraz widzę, że źle zrobiłam. - Bo co? Gdzie on w ogóle jest?
              - No właśnie widzisz, że go nie ma. Przelazł tu, to pewne. Powinnam była
              przynajmniej popatrzeć, w którą stronę pójdzie, bo teraz wyglądamy jak takie
              głupie balony. Nie widzę go nigdzie. A ty? - Ja też nie. Może wlazł do sklepu?
              - Ty sprawdź sklep, a ja będę patrzyła na ulicę.
              Pan Wolski jednakże nie dał się odnaleźć. Znikł kompletnie, w żadnym z
              najbliższych pawilonów handlowych nie było po nim najmniejszego śladu, na ulicy
              również się nie pojawił. Wyszedł z domu i rozwiał się w powietrzu, przelazłszy
              przedtem przez skrzynki, śmietnik i dach niskiej szopy, bo innej drogi na
              Puławską nie było. Żaden normalny dorosły człowiek nie wybrałby sobie takiej
              trasy. - Może on jest trochę sfiksowany? - uczynił niespokojne przypuszczenie
              Pawełek. -Nawet sfiksowany fruwać chyba nie potrafi - odparła gniewnie Janeczka.
              - Wiedziałam, że bez Chabra wyjdziemy na półgłówków! Mamy zły dzień. - Ale
              widziałaś go dokładnie?
              - No pewnie! Był przyzwoicie ubrany i miał ten parasol. Śmieci żadnych nie
              wyrzucał i nie wrócił do domu. Nie zdążyłby. Zostawiłam go, jak właził na szopę,
              i poleciałam po ciebie, i przyleciałam natychmiast z powrotem, więc gdyby
              wracał, akurat bym go spotkała. Nic z tego na razie nie rozumiem i niech on nie
              myśli, że tak to zostawię. Dopiero teraz on mnie zaczął ciekawić porządnie! -
              Fakt. Mnie też. To co robimy?
              - Nic. Nie będziemy czekać, aż wróci, bo może wrócić o północy. Chaber go
              jeszcze nie zna. Niech pomyślę... Jaka szkoda, że mu czegoś nie ukradłam!
              Głęboki żal Janeczki wydał się Pawełkowi nieco dziwny. Kradzież, jak dotąd, nie
              wchodziła w zakres ich działań. - Bo co? - spytał ostrożnie. - I co mu chciałaś
              ukraść?
              - Cokolwiek. Chustkę do nosa. Kapelusz. Rękawiczkę...






              -Aaa... rozumiem. Dla Chabra?
              - No właśnie. Jeszcze teraz by go wywęszył. No trudno, z psem będziemy czatować
              od jutra, bo nie popuszczę, mowy nie ma, a teraz wracamy do domu. Jakąś taką
              drogą, żeby było przez samochody... Nie, czekaj! Ja chcę coś sprawdzić! Nie
              odpowiadając na żadne pytania, energicznym krokiem Janeczka udała się z powrotem
              na ulicę Olkuską. Popatrzyła z dołu na budynek. - Drzwi były od tej strony -
              przerwała bratu pełne irytacji komentarze. - Jak myślisz, które okna są jego?
              Pawełek zamilkł, bo zaczęło mu świtać. Przyjrzał się z uwagą. -Schody są tu... -
              pomamrotał. - Drzwi były zaraz na lewo, drugie prosto, a trzecie na prawo... Nie
              wiem, jakie one są, te mieszkania, ale jego okno musi być blisko schodów. To
              albo to... -No to przecież w nich się świeci!
              -Może nie mieszka sam...?
              - Idziemy! - zarządziła Janeczka stanowczo. Ponownie weszli na pierwsze piętro i
              posłuchali pod żelaznymi drzwiami. Muzyka dobiegała odrobinę głośniej.
              Popatrzyli na siebie.
              - Ryzyk-fizyk - powiedział Pawełek z determinacją i przycisnął dzwonek. - W
              razie czego będziemy pytać, czy ta pani Wiśniewska nie mieszkała tu w zeszłym
              roku... Pani Wiśniewska okazała się niepotrzebna, bo na terkot dzwonka nikt nie
              zareagował i drzwi pozostały zamknięte. Janeczka pokiwała głową z ogromną
              satysfakcją. - Tak mi się właśnie wydawało - rzekła, schodząc na dół. - Nic nie
              chciałam mówić, bo to mogło być głupie, ale jakoś mnie tknęło. W oknie światło,
              radio gra, on udaje, że jest w domu. Nikt nie widział, żeby wychodził ani na
              Olkuską, ani na Racławicką, a nikomu nie przyjdzie do głowy, że przełazi przez
              skrzynki i po szopie. Coś w tym musi być. - Alibi - zaopiniował bezapelacyjnie
              Pawełek. - Poszedł popełnić przestępstwo i załatwił sobie alibi. - Możliwe. Ale
              ja chcę wiedzieć, czy on mieszka sam, czy z kimś. Bo może ma żonę i ta żona
              akurat się kąpie, więc ma w nosie dzwonek do drzwi. Postanowiła sobie, że nie
              otworzy i do widzenia. Albo sparaliżowana matka-staruszka, siedzi na wózku
              inwalidzkim i słucha radia, albo patrzy w telewizor, bo w ogóle jest głucha... -
              Musiałaby mieć dwieście lat - przerwał z niesmakiem Pawełek. - Owszem, warto by
              się tego dowiedzieć, ale nie wiem jak. Popytać innych lokatorów?
              -Może tak, ale...
              W tym momencie zlitowała się nad nimi miłosierna opatrzność. Z budynku, na który
              patrzyli, stojąc po przeciwnej stronie ulicy, wybiegła nagle dziewczynka z
              pieskiem. Był to szczeniak, mały dog. Janeczka nie zastanawiała się ani sekundy,
              zostawiła brata i przebiegła przez jezdnię. - Jaki śliczny! - zawołała ze
              szczerym zachwytem. - Pozwól mi go pogłaskać! Ja też mam psa! To szczeniak, on
              będzie strasznie wielki! - No pewnie, że będzie wielki - przyświadczyła
              dziewczynka dumnie. - Teraz ma dopiero trzy miesiące i tydzień. Możesz go
              pogłaskać, on się lubi bawić. Obie przykucnęły obok szczeniaka.
              - Jak mu na imię? - spytała Janeczka, pozwalając obgryzać swoją rękawiczkę. -
              Pysio. Zobacz, jakie ma śliczne pysio!
              - Do takiego wielkiego psa trzeba mieć bardzo duże mieszkanie. Tutaj mieszkacie,
              w tym domu? Myślałam, że tu nie ma dużych mieszkań? - Są - zapewniła
              dziewczynka. - Są albo bardzo duże, albo bardzo małe. My mamy trzy pokoje, a
              nasz sąsiad tylko jeden... Błogość, którą spłynęła na duszę Janeczki, silnie
              kontrastowała z uczuciami Pawełka. Na wszelki wypadek pozostał po drugiej
              stronie ulicy, nie chcąc przeszkadzać w zawarciu znajomości i wzajemnym
              porozumieniu osób tej samej płci, i teraz niecierpliwość aż go skręcała. Z
              pogawędki dziewczynek nie słyszał ani słowa, chociaż warsztat za jego plecami
              był już zamknięty i nie hałasował. O czym one mogły ględzić tyle czasu...?! -
              Rany kota, myślałem, że do jutra z nią nie skończysz! - wykrzyknął z irytacją,
              kiedy siostra znalazła się wreszcie obok. - No i co?! - Wiem wszystko! - odparła
              Janeczka z triumfem. - Akurat zaczęło mi się myśleć, że byle jak rozmawiać nie
              można i że nie ma takiego domu, gdzie by nie było chociaż jednego psa! I wtedy
              ona wyszła, to prawie cud! To mieszkanie naprzeciwko to jest właśnie ich, ona
              zna pana Wolskiego. Mieszka sam! Ma jeden pokój z łazienką i z bardzo małą
              kuchnią i często nie otwiera drzwi, nawet jeśli jest w domu... - Jest w domu! -
              prychnął Pawełek. - Akurat!






              - Toteż właśnie. Podobno pracuje naukowo, coś tam pisze i nie pozwala sobie
              przeszkadzać; wszyscy sąsiedzi już się do tego przyzwyczaili. Uważają, że to
              zwyczajny emeryt, który sobie dorabia tą naukową pracą. W razie czego pewnie by
              przysięgli, że teraz właśnie jest w domu. Uważają, że w ogóle jest słabego
              zdrowia... -I razem ze swoim słabym zdrowiem naukowo przelazł przez szopę -
              wtrącił szyderczo Pawełek.
              -Może na przykład nie otwierać, bo leży w łóżku - kontynuowała Janeczka. - I
              potem bardzo przeprasza i pyta, czego od niego chcieli. - A skąd wie, kto do
              tych drzwi dzwonił?
              - Ona nie wie, ale on wie. Ja myślę, że ma kamerę.
              Pawełek aż się zatrzymał.
              - Gdzie ma kamerę? W drzwiach? Ty wiesz, że to jest myśl...?! Niby wizjer, a
              naprawdę kamera i potem tylko patrzy, kto mu sterczał za drzwiami... O, niech ja
              kichnę, to i nas zobaczy...? - Zobaczy. Też mi to przyszło do głowy. I od razu
              pomyślałam, że trzeba go będzie zmącić, no, skołować, dyplomatycznie i przy
              okazji, bo przecież nie przyjdziemy specjalnie, żeby się przyznać, że zgadliśmy
              kamerę i tłumaczymy, po co byliśmy drugi raz. Nie stój jak słup, możemy się
              zastanawiać idąc! Pawełek ruszył z miejsca.
              - I powiemy, że po co byliśmy?
              - Jeszcze nie wiem, ale może coś mi przyjdzie do głowy.
              - Ale jak on ma rzeczywiście kamerę, to ty masz pojęcie...? Ja tu węszę coś
              dużego. Albo pomylony, albo odwala jakąś robotę, taką trochę tego... I kto wie,
              czy jednak, mimo wszystko, nie idzie mu o tych napadających bandziorów... Kiedy
              dotarli do domu, matki jeszcze nie było.
              Czekał za to na nich ogromnie zdenerwowany Chaber.
              - Co się stało, piesku? - spytała z niepokojem Janeczka, bezbłędnie
              rozszyfrowująca każde zachowanie psa. - Coś tu było złego? Pokaż, co się tu
              działo? Chaber pokazał. Rodzeństwo popatrzyło na siebie niemal ze zgrozą. -
              Jeżeli pies warczy pod bramą, to porządny człowiek tam nie stał - zawyrokował
              Pawełek ponuro. - Jakiś bandyta zaglądał, albo co. - I coś robił - uzupełniła
              głęboko zatroskana Janeczka. - Samo stanie to za mało. Próbował się włamać? W
              biały dzień?! -Nie bardzo on biały o tej porze...
              -I nikogo w domu nie było?! Przecież by poleciał powiedzieć! -Mogło nie być.
              Chyba że babcia... Natychmiast przesłuchana i przyciśnięta do muru babcia
              przyznała się, że owszem. Oglądała telewizję u siebie na górze i nie od razu
              usłyszała drapiącego psa. Musiał szczeknąć, żeby zeszła, a sam sobie nie mógł
              otworzyć, bo zamknęła na klucz. Jeżeli zostaje sama w domu, nie lubi mieć
              otwartych wyjściowych drzwi. Nikogo innego rzeczywiście nie było, dopiero przed
              kwadransem zaczęli wracać. - I co powiedział, jak go wpuściłaś? - spytała surowo
              Janeczka. - Chciał, żebym wyszła i poprowadził mnie do bramy - odparła
              zakłopotana babcia. - Nie od razu, bo musiałam założyć buty. Nie wiem, co miał
              na myśli, bo przy bramie nic się nie działo i nikogo nie było, a furtka była
              normalnie zamknięta. - Spóźniłaś się - stwierdził z naganą Pawełek. - Trzeba
              było chociaż oknem wyjrzeć! - Możliwe, ale ja nie wiedziałam, że trzeba.
              Najpierw zeszłam do psa. Czy coś się stało? Babci nie należało niepotrzebnie
              denerwować, bo wynikały z tego wyłącznie dodatkowe kłopoty. Zapewnili ją, że nie
              stało się nic. Chaber wywęszył tylko jakiegoś podejrzanego osobnika, który
              zaglądał do ogrodu. Przestraszył się zapewne psa, bo poszedł sobie i już go nie
              ma. Zostawili skruszoną i trochę niespokojną babcię i zeszli do ogrodu. - Wcale
              mi się to nie podoba - mruknął Pawełek, przyglądając się bramie. - Co on tu mógł
              kombinować...? Zanim Janeczka zdążyła sprecyzować swoją opinię, nadjechała
              matka. W milczeniu przyglądali się, jak grzebie kluczem w nowym staroświeckim
              zamku. Wychodziło jej to zdecydowanie źle. - Dzieci, co to jest? - powiedziała z
              lekką irytacją. - Co wyście mi tu założyli? Wczoraj się otwierało i zamykało
              doskonale, dziś rano też, a teraz klucz nie pasuje! Pawełka tknęło okropne
              przeczucie. Wybiegł przez furtkę i wyjął matce klucz z rąk. Zaledwie spróbował
              wepchnąć go w zamek, zrozumiał od razu. Pomacał palcem, poświecił latarką
              elektryczną, zajrzał i wyprostował się. - Cristal cement - oznajmił złowieszczo.
              - To co to znaczy? - spytała bezradnie pani Krystyna.
              Janeczka wiedziała, co to znaczy. Z miejsca pojęła wszystko. - To znaczy, że
              złodzieje czają się na twój samochód - zawiadomiła sucho. - Niepotrzebnie






              kupiłaś volkswagena, już chyba Rolls-Royce byłby lepszy. Zapchali dziurkę od
              klucza, żebyś nie mogła otworzyć i wjechać do środka. I już czekają na okazję.
              Pawełek przyświadczał w milczeniu, energicznie kiwając głową przy każdym słowie
              siostry. Pani Krystyna z niedowierzaniem patrzyła na swoje dzieci. Nic nie
              wiedziała o ich ostatnich doświadczeniach i tak błyskawicznie wyciągnięte
              wnioski wydały jej się trochę przesadzone. - A nie mógł to być głupi dowcip
              jakiegoś młodego chuligana? - spytała niepewnie. - Chaber mówi, że tu stał
              prawdziwy złoczyńca - odparła Janeczka zimnym głosem. Pani Krystyna ugięła się
              od razu. Poglądy psa były nie do podważenia. - To co zrobić? Nie da się tego
              jakoś naprawić?
              - W żadnym razie - odezwał się Pawełek. - Zmienić zamek i nie ma siły. Cristal
              cement znam osobiście. - No więc co?
              -Za... - zaczął Pawełek } umilkł. Uświadomił sobie, że całego wspaniałego
              wachlarza pojawiających się przed nimi możliwości matce przedstawiać nie może.
              Złodzieje przygotowali sobie teren, zamierzają ukraść ich samochód, należy
              zaczaić się, złapać ich, zrobić im coś złego... Sami może nie dadzą rady, ale w
              domu będzie Rafał, który z pewnością chętnie się włączy, jest wujek Andrzej,
              również zainteresowany sprawą... Istnieje, poza tym, policja, która może zechce
              skorzystać z wyjątkowego udogodnienia... A zdenerwowana i przestraszona matka
              uprze się zapewne odjechać na jakiś strzeżony parking i okazja się wścieknie...
              Janeczka zdążyła pomyśleć dokładnie to samo.
              -Zastanówmy się - zaproponowała gładko. - Trzeba go zabezpieczyć tylko na jedną
              noc, bo jutro Pawełek zamieni zamek na inny. Może odkręcić koła? - Wezmą na TIR-
              a - mruknął Pawełek.
              -Bez kół...?!
              - No, w każdym razie przyjadą... W tym momencie nadjechał Rafał. Wyskoczył ze
              swojego malucha i podszedł do grupy rodzinnej
              przy bramie, od razu zaciekawiony.
              -Co tak stoicie? Coś się stało?
              Pani Krystyna poczuła ulgę, że w debacie weźmie udział ktoś nieco starszy.
              Pomysłami swoich dzieci była z góry nie tylko zaniepokojona, ale wręcz
              przerażona. Zamierzała właśnie wezwać męża swojej szwagierki, który z pewnością
              znajdował się w domu, bo jego samochód stał przed nimi. Rafał wysłuchał krótkiej
              relacji, zrozumiał wszystko i zawahał się. - No owszem, koła może niekoniecznie,
              ale odłączyć akumulator. Albo zabrać do domu palec rozdzielacza. O samodzielnym
              odjeździe nie ma mowy, natomiast ta heca z TIR-em jest możliwa. Popilnować...?
              Dobra myśl, z tym że ja bym nawiązał kontakt z glinami. I to zaraz, zobaczymy,
              co nam zaproponują. Przypomnienie policji podniosło panią Krystynę na duchu.
              Stała cały czas w eleganckich pantofelkach w błocie obok samochodu i zaczęło jej
              być zimno w nogi. Pomyślała o strzeżonym parkingu. - Rafał, pojedziesz ze mną,
              dobrze? Odstawię go na parking strzeżony. Gdzie jest najbliższy? - Ze
              strzeżonego parkingu też się zdarza, że kradną - odparł Rafał beztrosko. - Nie,
              ja bym uważał, że lepiej ich zniechęcić. A może i złapać się uda. Kto dzwoni na
              policję? Pani Krystyna poddała się.
              - No, nie dzieci przecież. Ktoś dorosły powinien...
              Przez furtkę wyszedł wujek Andrzej.
              - Babci kazano podobno wyglądać przez okno
              - oznajmił. - Wygląda zatem i w wyniku wyglądania poleciła mi przyjść tu i
              spytać, co się dzieje. Jest to, jak by nie było, moja teściowa, której wolę być
              posłuszny. Dlaczego stoicie na ulicy, zamiast wejść do domu? Z kolei wujek
              Andrzej został powiadomiony o całej sprawie. Wujek Andrzej wierzył psu tak samo
              jak cała rodzina i potraktował rzecz poważnie. Poświecił do wielkiej dziury od
              klucza, obejrzał gładko połyskujące wnętrze, rozpoznał cristal cement nie gorzej
              niż Pawełek i potwierdził wszystkie wnioski. - A już zamierzałem uporządkować
              mojego fiata i też wstawiać do garażu - rzekł z żalem. - No nic, załatwimy ten
              interes i zrealizuję zamiar. Do policji, w każdym razie, zadzwonić trzeba. Pani
              Krystyna nagle jakby oprzytomniała.
              - Przede wszystkim wejdźmy do domu - zarządziła. - Mnie jest zimno, mam pod
              paltem wieczorowy strój bez rękawów. Tu popilnuje pies. Janeczka zaprotestowała
              z dziką energią.






              - Jest zima! Ile on może w końcu wytrzymać, przecież się zaziębi! Cały dzień w
              ogrodzie, on też się musi ogrzać! Chaber przybiegł właśnie z jakiegoś odległego
              kąta. Nie wyglądał na zmarzniętego, był wyraźnie ożywiony i zadowolony z życia.
              Pani Krystyna weszła do ogrodu, zawołała go i pogłaskała jego grzbiet.
              - Nic mu nie będzie, ma zimową sierść. Palec rozdzielacza możecie wyjąć, tylko
              niech mi go potem ktoś założy. Babcia zostanie w oknie, a my odbędziemy naradę.
              - Tylko jeszcze ustawmy te pudła ciaśniej - zaproponował Rafał. - Żeby nie było
              zbyt łatwo podjechać TIR-em... Trzy samochody zostały ustawione jeden za drugim,
              zderzak przy zderzaku, w odległości dwóch centymetrów. Wyjazd umieszczonego w
              środku volkswagena był w ogóle niemożliwy. Cała rodzina zgromadziła się w
              kuchni, gapiąc się przez otwarte drzwi na wujka Andrzeja, który podniósł
              słuchawkę telefonu w holu. O pytaniach, które mu zadawano, można było wnioskować
              z odpowiedzi. - Panie poruczniku, jestem dorosłym człowiekiem z wykształceniem
              technicznym i cristal cement w dziurce od klucza oglądałem na własne oczy -
              mówił nieco zdenerwowany wujek Andrzej. - Oczywiście, że może to być sprawa
              złośliwego chłopaka, ale przed domem został Volkswagen Golf i wszyscy wiemy, co
              o tym myśleć. Nie, nie mogę pana zapewnić, ale istnieje wielkie
              prawdopodobieństwo... Tak się składa, że ostatnio kilka osób z rodziny było
              świadkami... Tak, ktoś widział to zapychanie, świadek ze wszech miar
              wiarygodny... Niestety, nie przez telefon. Tylko osobiście... A może ta
              stosunkowo niewielka strata czasu opłaci się panom... Dziękuję bardzo,
              czekamy... Odłożył słuchawkę i popatrzył na swoich powinowatych.
              - Koniecznie chciał rozmawiać z Chabrem - rzekł wzdychając. - Słyszeliście.
              Przyślą tu kogoś na wszelki wypadek... Porucznikowi trzeba było uwierzyć na
              słowo, że jest porucznikiem, przyszedł bowiem po cywilnemu. Zadzwonił do furtki
              już w dwadzieścia minut po rozmowie z wujkiem Andrzejem. Chaber uznał go za
              człowieka przyzwoitego, cała rodzina zatem odniosła się do niego przyjaźnie i z
              pełnym zaufaniem. - Możliwe, że jest to tak zwany fałszywy alarm - powiedział
              wujek Andrzej na zakończenie złożonej przez trzy osoby relacji. - Ale to już
              panowie muszą sami ocenić, czy warto poświęcać wasz czas i siły dla niepewnej
              sprawy. Jeśli nie, spróbujemy zabezpieczyć się we własnym zakresie i nikt z nas
              nie może odpowiadać za skutki. Porucznik wszystkiego wysłuchał w milczeniu i
              odezwał się dopiero teraz. - Dla mnie warto - rzekł spokojnie. - Nie jesteśmy
              dziećmi i możemy sobie powiedzieć... Urwał nagle, uświadamiając sobie, że przy
              stole siedzi dwoje dzieci. Nieco stropiony, popatrzył na Janeczkę i Pawełka.
              Przyglądali mu się wyczekująco zimnym wzrokiem, z twarzami bez wyrazu. Pani
              Krystynie zrobiło się gorąco. Wiedziała doskonale, że powinna odsunąć dzieci od
              tej narady dorosłych, ale wydawało jej się to równie bezsensowne, jak
              niesprawiedliwe. To oni przecież zadbali o zabezpieczenie samochodu i pierwsi
              ostrzegli przed kradzieżą, poza tym, odsunięci, z pewnością będą spokojnie
              podsłuchiwać za drzwiami, albo wszystko powtórzy im Rafał... - Moje dzieci są
              zorientowane w sytuacji - powiedziała słabym głosem. - Razem z psem wiedzą
              więcej niż cała reszta rodziny. Wszystkich troje należy potraktować poważnie...
              Porucznikowi ta wypowiedź wydała się trochę dziwna, ale przestał się wahać. -
              Możemy sobie powiedzieć prawdę w oczy - podjął z determinacją. - Krążą różne
              plotki, niektóre może nawet uzasadnione, jakoby policja czasem nawet
              współdziałała ze złodziejami. Bierzemy łapówki i bez mała sami organizujemy te
              afery. Otóż ja mam tego dosyć. Moim zadaniem jest walka z przestępczością w tej
              dziedzinie, łapówek nie biorę i niczego nie kradnę. Zamierzam ukrócić proceder i
              wykorzystam każdą okazję i każdą możliwość. Być może stracę tutaj czas, ale
              pułapkę już zastawiłem. Na wszelki wypadek. Z góry przyjmuję, że to może
              potrwać, bo złodzieje ruszą do akcji nie dziś, a na przykład jutro, albo
              pojutrze... Pawełek prychnął wzgardliwie i porucznik przerwał. Popatrzył na
              niego pytająco. Pawełek poczuł się zmuszony złożyć wyjaśnienie. -Jutro mogą się
              wypchać - mruknął. - O piątej po południu będzie tu nowy zamek i matka wjedzie
              do garażu. -Jeszcze pytanie, czy oni o tym wiedzą...
              -No przecież chyba nie uważają nas za półgłówków? Powinni zgadnąć, że myśmy
              zgadli! - W porządku - zgodził się porucznik. - Istnieje zatem
              prawdopodobieństwo, że liczą się ze zmianą zamka i spróbują ukraść samochód
              jeszcze dziś. Byłbym bardzo zadowolony, gdyby udało mi się ich zidentyfikować. -
              A nie złapać? - zdziwił się Rafał z naganą, - Uderza pan w naszą bolączkę -






              odpowiedział mu porucznik z wyraźnym rozgoryczeniem. - Na czym złapać?
              Zamierzamy uniemożliwić kradzież. Złodzieje potem powiedzą, że chcieli ten
              samochód tylko obejrzeć. Tak jak z uporem twierdzą, że wcale nie mieli zamiaru
              niczego ukraść, tylko ogarnęła ich nieprzeparta chęć przejażdżki. Łapiemy ich,
              oczywiście, i zaraz potem są zwalniani... - Luki w kodeksie karnym? -
              zainteresował się wujek Andrzej. - W tym miejscu wielka dziura, nie tylko luka.
              Postanowiłem zatem pójść drogą może dłuższą, ale za to pewniejszą. Zdobyć całą
              dokumentację, ile razy bowiem te same osoby mogą opowiadać bzdety o
              przejażdżkach? Muszę udowodnić uporczywość czynów i mam nadzieję, że zdoła to w
              końcu zmienić kwalifikację. Może wybrałem się z motyką na słońce, może zaczynamy
              walczyć z wiatrakami, ale powiem państwu, że mnie to naprawdę zdenerwowało.
              Uparłem się osiągnąć jakiś rezultat Janeczka uniosła nagle głowę znad zwiniętych
              pięści.
              - I bardzo dobrze - pochwaliła uroczyście. -- Pomożemy panu. - Niewykluczone, że
              już mi pomogliście. Ta pułapka tutaj... - Co za pułapka? - przerwał nieufnie
              Pawełek. - Pan sam jeden, to ma być pułapka? Nikogo więcej nie widzę. - Pułapka
              ma to do siebie, że nie może jej być widać - pouczył porucznik. - Ja sam jeden
              przyszedłem porozmawiać i dowiedzieć się szczegółów, a reszta czeka w ukryciu.
              Przy okazji, proszę o pozwolenie wykorzystania ogrodu państwa. Pani Krystyna
              uczyniła ręką gest, który oddawał mu do dyspozycji nie tylko ogród, ale cały dom
              razem ze strychem i piwnicami. Porucznik podziękował z lekkim roztargnieniem.
              Wzrok skierował na Chabra.
              - Gdybym miał pewność, że ten pies jest rzeczywiście wytresowany... - zaczął.
              Janeczka wyprostowała się, obrażona prawie śmiertelnie.
              - On nie jest wytresowany - skorygowała potępiająco i z ciężką urazą. - On jest
              po prostu nadludzko mądry i wszystko umie sam z siebie. O panu powiedział, że
              jest pan porządnym człowiekiem i tylko dlatego rozmawiamy z panem jak ludzie! -
              Janeczko... -jęknęła pani Krystyna.
              - Interesujące - powiedział porucznik, nie tracąc spokoju. - Sam też usiłuję
              uważać się za porządnego człowieka, więc jestem skłonny uwierzyć w nadludzką
              mądrość psa. Może mógłby pomóc? Pełne wyższości prychnięcie wydarło się
              równocześnie z ust Janeczki i Pawełka. Porucznik zainteresował się wyraźniej. -
              Z jakiej odległości wywęszy wroga i jak go nastawić na tego wroga? - spytał
              rzeczowo. - Nastawiać go wcale nie trzeba - odparła Janeczka stanowczo. - To
              przecież on powiedział wszystko o tym zapchaniu dziurki od klucza w bramie. A
              odległość nie ma znaczenia, bez węszenia będzie wiedział i zawiadomi. Ale chcemy
              być przy tym. - Nie możecie być przy tym. To może potrwać całą noc.
              -No to co? - spytał wyzywająco Pawełek.
              - Szkoła - mruknęła ostrzegawczo pani Krystyna.
              - liiiiii...
              - Spóźnimy się z powodu spraw rodzinnych - załatwiła Janeczka.
              - Nie zgadzam się! - zaprotestował porucznik. - To nie są rzeczy dla dzieci!
              Milczenie całej rodziny zdziwiło go niezmiernie. Ze strony osób dorosłych
              oczekiwał poparcia, nikt na ogół nie pozwala dzieciom mieszać się w afery
              kryminalne. Ta rodzina tutaj zachowywała się jakoś dziwnie, milczała, ale było
              to milczenie pełne satysfakcji i nadziei. Odezwała się wreszcie ciotka Monika,
              siedząca razem z dziadkiem przy stoliku pod ścianą. - Może wreszcie władza
              wykonawcza będzie miała na nich jakiś wpływ - powiedziała smętnie. - Te dzieci
              robią rzeczy, od których włos siwieje. Powiedzmy to wyraźnie, bo na co nam
              podejrzane niedomówienia. Nawet gdyby pan ich związał i zamknął na wieży, też
              wyjdą. A pies im pomoże. Więc niech pan robi, jak pan uważa, ale mnie się
              wydaje, że lepiej mieć ich na oku. - A jeśli pan chce psa, to z nim się
              najlepiej dogada moja córka - dodała pani Krystyna z ciężkim westchnieniem.
              Porucznik zdziwił się bardziej. Dzieci siedziały jak wykute z kamienia i
              patrzyły na niego nieustępliwym wzrokiem.
              -No dobrze... - powiedział, całkowicie wbrew woli. - A ten pies bez tresury...?
              - Co do psa, zaraz wyjaśnię - wtrąciła się pani Krystyna, wzdychając ponownie. -
              Ma fenomenalny węch i niezwykłe wyczucie ludzkich emocji. Odróżnia przyzwoitych
              ludzi od przestępców. Jedno, czego został nauczony, czy może sam się nauczył, to
              informowanie państwa o wszystkim, z czym się zetknął. Robi to z własnej
              inicjatywy, szczególnie jeśli przedtem dostał jakieś polecenie, pilnował czegoś,






              albo coś w tym rodzaju. Przybiega, zawiadamia, że coś się dzieje i prowadzi na
              właściwe miejsce. Trwa to już przeszło dwa lata. Moje dzieci potrafią go
              zrozumieć tak, jakby wszyscy razem mówili jednym językiem. Czego pan chce od
              psa? Ma coś zrobić? Moja córka mu to wyjaśni. Porucznik zdołał przemyśleć sprawę
              i podjął decyzję.
              - W porządku - powiedział. - Nasze dwa wozy znajdują się dość blisko, ukryte w
              sposób najprostszy na świecie. Stoją pomiędzy innymi zaparkowanymi samochodami,
              nie wyróżniają się niczym i mają łatwość wyjazdu. Ludzi w nich nie widać. Dwóch
              funkcjonariuszy chciałbym ulokować w ogrodzie tak, żeby mogli szybko wybiec we
              właściwej chwili... - Przez dziurę - zaproponował słuchający uważnie Pawełek.
              - Przez jaką dziurę? - spytali równocześnie porucznik, pani Krystyna i wujek
              Andrzej. - W ogrodzeniu. Jest dziura w ogrodzeniu jeszcze od tamtych czasów,
              kiedy przychodzili do nas fałszerze znaczków. Chaber ją znalazł. Wcale jej nie
              widać, a wychodzi na tamtą drugą ulicę, za rogiem. Przelecieć i gotowe. - I to
              nawet lepiej, bo ci złodzieje wcale nie będą się tego spodziewać - włączyła się
              Janeczka. - Nikt nie wyjdzie przez bramę ani przez furtkę, tylko pojawi się
              nagle na ulicy, więc będą zaskoczeni. - Bardzo dobry pomysł - pochwalił
              porucznik. - Gdzie ta dziura? Chcę ją zobaczyć. Inne szczegóły pułapki nie
              zostały sprecyzowane. Janeczka i Pawełek porzucili zgromadzenie rodzinne i razem
              z porucznikiem popędzili do ogrodu. Dziura w siatce i żywopłocie okazała się
              nieco zarośnięta, ale osłaniające ją gałęzie można było rozchylić i przepchnąć
              się na drugą stronę wężowym ruchem i na czworakach. Dorosłemu człowiekowi było w
              niej trochę ciasno. - Zostawi pan w ogrodzie takich chudszych - poleciła
              porucznikowi Janeczka. - Wyjdą bez kłopotu. A w ogóle po co pan ich tam
              zostawia? - Żeby wziąć przestępców w dwa ognie. Muszą być blisko i niewidoczni.
              Inni będą dalej. Dadzą znać, jak się ktoś pokaże. - Chaber - mruknął Pawełek.
              -No pewnie - przyświadczyła Janeczka. -
              Nasz pies wszystko będzie wiedział najwcześniej. Przyleci i powie. Może także
              zawiadomić tych innych pańskich ludzi. - A trafi do nich?
              Janeczka wzruszyła ramionami i popatrzyła na niego z politowaniem, widocznym
              nawet w ciemnościach. Pawełek lekceważącym tonem zgłosił propozycję. - Mówił
              pan, że gdzieś tam przed domami stoją wasze samochody i w każdym siedzą ludzie.
              Bez żadnego zaglądania zaraz panu powiemy, które to samochody. Chce pan? - A
              proszę, chętnie zobaczę.
              - Chaber! - zawołała Janeczka półgłosem. Z ciemności, rozjaśnionych nieco tylko
              lampą nad drzwiami wyjściowymi po drugiej stronie budynku, wyłonił się nagle
              pies, przedtem kompletnie niewidoczny. Radośnie skoczył ku swojej pani. - Chodź,
              pieseczku - powiedziała pani. - Będziemy robili głupi eksperyment. Wyszli na
              ulicę normalnie, przez furtkę. Janeczka pochyliła się nad Chabrem i coś mu
              szeptała do ucha. Porucznik przyglądał się temu z wielkim zainteresowaniem. Pies
              odbiegł i bez pośpiechu podążył wzdłuż ulicy, pomiędzy zaparkowanymi
              samochodami. Przy jednym zatrzymał się nagle, cofnął, wystawił zwierzynę,
              przybierając na moment charakterystyczną postawę psa myśliwskiego, z
              wyciągniętym pyskiem i uniesioną jedną przednią łapą, obejrzał się na panią i
              pobiegł dalej. - Jeden już jest - powiedział spokojnie Pawełek. - Ten zielony
              polonez. Pies dobiegł do skrzyżowania, zawrócił i popędził w przeciwną stronę.
              Na drugim skrzyżowaniu skręcił. Wszyscy troje poszli w tym samym kierunku,
              zatrzymali się na rogu, skąd widzieli dalszy ciąg ulic we wszystkie strony. Pies
              zatrzymał się przy trzecim kolejnym samochodzie, znów wystawił zwierzynę, znów
              obejrzał się na panią i przysiadł wyczekująco. - Wracaj! - zawołała Janeczka i
              poklepała się po nodze. Pies podniósł się i przybiegł natychmiast. Porucznik
              ochłonął z wrażenia.
              -- Fantastyczne! - wykrzyknął z zachwytem. - Wiecie, przyznam się wam, że nie
              wierzyłem. To jest zdumiewający pies! - To w ogóle nie pies - poprawiła go
              Janeczka, bliska pęknięcia z dumy. - To jest bóstwo, brylant i czyste złoto, a
              nie pies. Ma więcej rozumu niż wszyscy ludzie na świecie. - Volvo - powiedział
              Pawełek. - Granatowe chyba, chociaż wygląda na czarne. Zgadza się? -Całkowicie.
              Nasze wozy.
              -I tylko tych paru pan tu ma? Nie będzie za mało?
              -Mam ich więcej. Poukrywani różnie...






              - Jeden siedzi w tej wnęce żywopłotowej koło bramy przy tamtym skrzyżowaniu -
              wtrąciła się Janeczka. - A jeden po naszej stronie, w połowie sąsiadów. Gdzie
              reszta, na razie nie wiem. - A skąd wiesz o tych dwóch?
              - Chaber tam spojrzał, jak przebiegał, i trzeba było patrzeć na jego uszy. Ale
              miał szukać ludzi w samochodzie, a nie luzem, więc sobie nimi nie zawracał
              głowy.
              - Genialne! - powiedział porucznik z
              podziwem. - Czegoś podobnego jeszcze w życiu
              nie widziałem!
              -Co teraz? - spytał Pawełek. - Gdzie się
              zaczaimy?
              Porucznik spojrzał na zegarek.
              -Dochodzi wpół do dziesiątej. Myślę, że w domu. Wracamy i zaczyna się czekanie
              na wszelki wypadek...
              Mniej więcej za kwadrans jedenasta szczęknęła
              klamka u drzwi i do holu wpadł Chaber. Całym sobą zawiadamiał, że coś się
              dzieje, usiłując rozdzielić informacje pomiędzy Janeczkę i porucznika. W salonie
              państwa Chabrowiczów siedziała
              cała rodzina, nadal z wyjątkiem babci. Babcia czuła się winna zaniedbania i nie
              schodziła z posterunku, traktując to jak rodzaj kary. Nic widocznie jeszcze nie
              dostrzegła, albo może zdrzemnęła się przy oknie, bo na górze nie było słychać
              żadnego ruchu. Chaber jednakże zachowywał się jednoznacznie i porucznika
              poderwało z miejsca. Uwierzył psu. Razem z nim zerwała się cała rodzina.
              Uspokajał wszystkich gestami dłoni, wyglądało to, jakby coś przyklepywał,
              równocześnie ostrzegając przez radiotelefon swoich współpracowników, że akcja
              rozpoczęta. - Spokój, proszę! - syknął rozkazująco. - Niech mi się tam nikt nie
              plącze! Nadjeżdża jakaś ciężarówka, pies mówi... To znaczy, jeszcze nie
              wiadomo... To znaczy, wychodzić wolno tylko drugimi drzwiami! W wielkim domu
              państwa Chabrowiczów istniało drugie wejście i drugie schody. Korzystała z nich
              rodzina ciotki Moniki, bo zajmowali tamtą część budynku, tamtędy też dostarczano
              węgiel do kotłowni. Wejście znajdowało się na tyłach całej budowli, prowadziło
              wprost do ogrodu i od ulicy było niewidoczne. Porucznik, spenetrowawszy całe
              miejsce akcji, postanowił wykorzystać tę szczęśliwą okoliczność. Wydał polecenie
              i ruszył w kierunku korytarzyka za kuchnią, kiedy zadzwonił telefon. Znajdował
              się prawie obok, więc odruchowo podniósł słuchawkę. - Coś się dzieje -
              powiedziała bez wstępów bardzo przejęta babcia. - Wszystko mi jedno, kto przy
              telefonie. Uważałam, że prędzej będzie do was zadzwonić, niż schodzić po
              schodach. Przejechał przed chwilą jakiś wielki samochód, ciężarówka, bardzo
              zwolniła obok nas. A przedtem widziałam, że Chaber popędził do domu, więc ta
              ciężarówka jest podejrzana. - Dziękuję bardzo - powiedział porucznik i odłożył
              słuchawkę. Biegiem opuścił dom, nie zwracając już żadnej uwagi na to, że zaraz
              za nim pośpieszyła asysta; Janeczka, Pawełek, Rafał i Chaber. Wujek Andrzej
              zawahał się. - Nasza teściowa wszystko widzi z góry - powiedziała pani Krystyna,
              ujmując słuchawkę i kręcąc numer. - Niech donosi. Połączenie uzyskała od razu.
              Ciotka Monika przysunęła sobie krzesło bliżej telefonu. - A pewnie -
              przyświadczyła. - Nawet jeśli zgasimy światło i odsuniemy zasłony, nic nie
              zobaczymy, bo krzaki przeszkadzają. I żywopłot. Za wysoki urósł, mówiłam, żeby
              przyciąć. Mama z góry widzi lepiej. Wujek Andrzej zdecydował się zostać w domu i
              słuchać doniesień z placu boju. Babcia na górze odebrała telefon. - Mamo, no i
              co? - spytała chciwie pani Krystyna. - Co mama widzi? Bo my tu nic. - No to po
              co odkładacie słuchawkę? --obraziła się babcia. - Byłabym mówiła dalej. Kto to
              był? - Policjant. Nie zdążyliśmy mu przeszkodzić. No i co?
              Wujek Andrzej poszedł do sypialni i podniósł słuchawkę drugiego aparatu. Ciotka
              Monika zerwała się z krzesła i przyłożyła głowę do słuchawki pani Krystyny.
              Dziadek zastanowił się, po czym spokojnym krokiem ruszył na górę. - Nic -
              powiedziała w telefonie babcia. - Ta ciężarówka odjechała. Ale idzie jakichś
              dwóch ludzi. O, zatrzymują się! Obok waszych samochodów. -I co?
              -Nic. Stoją.
              - A nasi? Policja, dzieci, pies?






              - Nie ma nikogo kompletnie. Żadnej osoby nie widać. Ach...! Babcia umilkła,
              jakby ją zadławiło, i pani Krystyna zdenerwowała się natychmiast. - Co, ach? Co
              się stało? Niech mama mówi, co tam widać!
              -Proszę teściowej, tylko spokój może nas uratować - powiedział do drugiej
              słuchawki wujek Andrzej. - Niech mama zdaje relację jak porządny korespondent
              wojenny. -E tam - powiedziała niecierpliwie babcia. - Oni łgali na potęgę, te
              czołgi im się mnożyły jak króliki. Mnie się nic nie mnoży, ta ciężarówka
              wróciła. Stoi obok, tak trochę przed twoim fiatem. - Mam nadzieję, że nie
              zamierzają ukraść mojego fiata - mruknął wujek Andrzej. - A nawet gdyby, mała
              strata - powiedziała ciotka Monika. - Jest ubezpieczony i kupimy coś nowszego. -
              Raz, dwa, trzy, cztery... - policzyła babcia.
              - Sześciu ludzi widzę! Kręcą się koło samochodów jak owsiki, wysiedli z tej
              ciężarówki. Strasznie wielka, istny potwór... Jezus Mario! -Mamo, na litość
              boską! --. krzyknęła pani Krystyna.
              Ciotka Monika nie wytrzymała, porzuciła swoją bratową i wybiegła z holu.
              Popędziła do tego drugiego wyjścia, chwytając po drodze z wieszaka kurtkę pani
              Krystyny. Zmieniać butów nie miała czasu. Na zewnątrz działo się coś okropnego.
              Czterech ludzi chwyciło małego fiata Rafała i przestawiło go o dwa metry do
              tyłu. Następnie podbiegli do dużego fiata wujka Andrzeja, unieśli tył i
              przekręcili go do przodu, dzięki czemu wokół volkswagena pani Krystyny pojawiła
              się wolna przestrzeń. Jeden z owych ludzi zaczął manipulować kluczykiem przy
              zamku i natychmiast wybuchło przeraźliwe wycie. Człowiek z miejsca dał spokój
              kluczykowi. Tylna klapa ogromnej ciężarówki opadła ze szczękiem, na zewnątrz
              wyjechała pochylnia. Sześciu ludzi zaczęło wpychać na nią volkswagena, po
              kawałku, unosząc go, bo koła miał zablokowane ręcznym hamulcem, a do tego
              jeszcze pani Krystyna zostawiła go na biegu. Znajdował się już w połowie, kiedy
              nastąpiły dalsze wydarzenia. Z dwóch stron pojawiły się nagle dwa samochody.
              Jeden stanął w poprzek przed maską ciężarówki, drugi znalazł się z tyłu.
              Zastawiły jej drogę. Równocześnie jak spod ziemi wyrośli policjanci, błysnęły
              flesze, zaświecił potężny reflektor. Złodzieje na króciutki moment skamienieli,
              po czym dali spokój volkswagenowi, zepchnęli go na jezdnię, skoczyli do
              ciężarówki, dwóch do szoferki, reszta do pudła, pochylnia wjechała z powrotem,
              warknął silnik. Nie bacząc na przeszkodę w postaci granatowego volvo, olbrzymia
              ciężarówa ruszyła. Przedtem jednakże wkroczył do akcji Pawełek. Przepychanie na
              pochylnię volks wagena zaabsorbowało wszystkich, nawet kierowcę ciężarówki, do
              tego stopnia, że nikt nie zwracał uwagi na nic innego. W szoferce było pusto.
              Bez chwili namysłu Pawełek przemknął za przestawionym fiatem wujka Andrzeja i
              dopadł przednich kół ciężarówki. Spod kurtki wyrwał parasolkę Janeczki, zabraną
              z domu wyłącznie na wszelki wypadek. Dwa energiczne ruchy wystarczyły, para kół
              z sykiem zaczęła siadać, na co nikt nie zwrócił najmniejszej uwagi. Pawełek
              zawahał się na ułamek sekundy, w kucki prześlizgnął się dalej, z drugiej, pary
              koło zewnętrzne nie stanowiło problemu, z wewnętrznym było trudniej. Zdołał w
              końcu wbić parasolkę poza protektorem, przy czym aż się spocił z wysiłku i
              emocji. Nie zwlekając, przemknął z powrotem i ukrył się za fiatem. W tym samym
              momencie porucznika dopadł Chaber. Porucznik był zajęty, miał dać sygnał do
              ataku, na jego znak miały zapalić się reflektory i błysnąć flesze, tymczasem
              pies najwyraźniej w świecie o czymś gwałtownie zawiadamiał i czegoś chciał.
              Przytulony do żywopłotu obok furtki porucznik zakłopotał się, trwało to dwie
              sekundy, po czym za psem zmaterializowała się Janeczka. - No, już! - wysyczała
              dzikim szeptem. - Niech pan idzie! On coś znalazł! Ważnego! Porucznik przestał
              się wahać, w nim również ugruntowała się wiara w nadprzyrodzoną mądrość psa. -
              Zapalać! - zakomenderował szeptem w radiotelefon i nie patrząc na rezultaty
              rozkazu, popędził za Chabrem. Za nim bezgłośnie, na gumowych zelówkach,
              popędziła Janeczka. Za żywopłotem została ciotka Monika, gubiąca w błocie ranne
              pantofle, wpatrzona równocześnie w volkswagena na pochylni i w jakiś ruch, który
              dostrzegła z drugiej strony. Zaświeciły reflektory, ciotka Monika przetarła
              oczy... Wielka ciężarówka przejechała zaledwie metr. Te prawe przednie koła
              jednakże były jej potrzebne, same obręcze nie nadawały się do jazdy. Całe
              olbrzymie pudło przechyliło się lekko na jedną stronę, przysiadło, zarzuciło i
              zamarło w bezruchu, o parę centymetrów od granatowego volvo. Zabrzmiały rozmaite
              okrzyki, ilość policjantów wzrosła zdumiewająco, złodzieje nie mieli szans.






              Dobrowolnie zaczęli wyłazić z szoferki i pudła, jeden rzucił się do ucieczki,
              ale został natychmiast złapany. Najbliższy policjant poświecił do wnętrza
              pojazdu. - O kurza twarz! - wrzasnął z zachwytem. - Mamy dowód rzeczowy! BMW!
              Babcia na górze również wydawała rozmaite okrzyki, których słuchali z przejęciem
              pani Krystyna i wujek Andrzej przy dwóch różnych aparatach telefonicznych. W
              końcu, w wyniku nieopanowanych emocji, wyrwała wtyczkę z gniazdka. Nie bacząc na
              to, nadal relacjonowała wydarzenia, na szczęście jednak dziadek już był na górze
              i wetknął wtyczkę z powrotem, odbierając babci słuchawkę. - Zdumiewające -
              powiedział. - Taki nadzwyczajny przypadek jest wręcz niemożliwy. Mam wrażenie,
              że chcieli staranować to volvo i uciec, ale właśnie w tym momencie wysiadło im
              przednie koło. Oba, bo mają podwójne. W jedno jeszcze mógłbym uwierzyć, ale
              dwa...? Nie, więcej! Widzę, że środkowe też siedzi... Dwie pary kół...! Czy
              nasze dzieci nie rozrzuciły tam przypadkiem jakichś gwoździ...? Chaber
              doprowadził porucznika wraz z biegnącą za nim Janeczką aż za skrzyżowanie. Za
              ich plecami było już widno jak w dzień i rozkręcała się cała akcja. Przed nimi
              panował mrok, rozjaśniony gdzieniegdzie blaskiem latarń, i w tym mroku porucznik
              dostrzegł psa, wystawiającego jakiś samochód. Popędził ku niemu na wszelki
              wypadek, nie mając pojęcia, czy jest mu to do czegoś potrzebne. Był o pół metra,
              kiedy samochód nagle zaszumiał silnikiem, odbił od krawężnika i wyprysnął do
              przodu. - WAW 1824 - powiedziała z tyłu Janeczka nieco zdyszanym głosem. - I
              mogę się z panem założyć o wycieczkę do Honolulu, że w tym samochodzie siedział
              przestępca. Jakiś od tamtych złodziei. Możliwe, że pilnował, albo sprawdzał, jak
              im wyjdzie, albo co. Wszystkiego nie mogę wiedzieć tak od razu. Porucznik
              najpierw zapisał numer, a potem popatrzył na nią. -Z czego wnioskujesz? - spytał
              rzeczowo.
              - Z Chabra. Bez powodu nas tu nie przyprowadził. Albo w tym samochodzie siedział
              jeden z tamtych i on to wywęszył, albo ten tutaj był przedtem w ciężarówce i on
              to też wywęszył. Pan sobie nawet nie może wyobrazić, jaki on ma węch. To jest
              myśliwski pies i podobno wyjątkowo uzdolniony. - Jestem skłonny wierzyć w to bez
              zastrzeżeń - mruknął porucznik.
              - nic, mamy numer... - Fałszywy? - spytała grzecznie Janeczka.
              -Nie wiem. Sprawdzimy. Muszę tam wracać... Niezwykły przypadek nagłego
              przedziurawienia czterech kół wzbudził ogólne zdumienie i wielką radość policji.
              Pawełek starannie właził wszystkim w oczy już bez parasolki Janeczki, z pustymi
              rękami. Dodatkową przyjemność sprawiła całej ekipie kolejna akcja, mianowicie
              złodzieje zostali zmuszeni do poprzekładania kół tak, żeby ciężarówka mogła
              jednak odjechać do komendy. BMW z wnętrza zostało wydobyte i ruszyło za nią
              własnymi siłami. - Ukradziono je chyba dosłownie przed chwilą, bo jeszcze nie
              mamy zgłoszenia - powiedział porucznik, poczęstowany przez panią Krystynę winem,
              herbatą i krewetkami. - Jeśli państwo pozwolą, zaraz się dowiem przez wydział
              komunikacji, do kogo należy. - Wydział komunikacji o tej porze chyba nie
              funkcjonuje? - zdziwił się wujek Andrzej. - W zasadzie nie, ale wobec tego
              nasilenia kradzieży mamy tam specjalny dyżur - odparł porucznik i podniósł
              słuchawkę. Zdecydowanie był to wieczór obfitujący w sensacje dla wielu osób.
              Właściciel BMW omal nie dostał zawału przy telefonie, dowiedziawszy się, że jego
              samochód został ukradziony. Był to lekarz, chirurg-ortopeda, który nazajutrz
              miał jechać do Płocka w celu wzięcia udziału w konsultacjach, a następnie
              dokonania skomplikowanej operacji. Bez samochodu spóźniłby się na wszystko,
              chyba że zamówiłby taksówkę. Chciał być jutro w pełni sił, położył się już zatem
              i właśnie zasypiał, kiedy porucznik uszczęśliwił go wiadomością o kradzieży. -
              To co mam teraz zrobić? - spytał bezradnie. - Spędzić noc na odbieraniu od panów
              samochodu i zeznaniach, czy wysłać żonę? Moja żona też pracuje. - Nie -
              powiedział porucznik. - Samochód zostanie panu podstawiony pod dom i jutro może
              pan jechać. Wszystkie formalności załatwimy później. Janeczka i Pawełek odłożyli
              słuchawkę w sypialni pani Krystyny. - No, no - powiedział Pawełek z uznaniem. -
              Ten nasz porucznik to jakiś przyzwoity facet, nie? - Owszem - przyświadczyła
              Janeczka łaskawie. - I uważam, że gdyby był psem, powinien dostać porządną kość
              z mięsem... -No więc tym razem akurat przydała się jej parasolka - powiedział
              Pawełek, postękując nieco przy odkręcaniu zamka. - Syczało, nie syczało, grunt,
              że zeszło od razu. Gdyby zwłóczyło dłużej, rozwaliliby im ten samochód, to
              volvo, bo widać było, że się patyczkować nie będą. Ale w innych wypadkach... -No






              to przecież już jeden zrobiłem! - przerwał mu Bartek, głęboko rozżalony, że nie
              uczestniczył we wczorajszych wydarzeniach, tak bezgranicznie atrakcyjnych. -
              Długie, cienkie, z narzędziowej stali. I masz to jak w banku, ale pod warunkiem.
              -Dobra, wiem. Katarynka.
              -Co?
              - Katarynkę przecież chciałeś? - zdziwił się Pawełek, oglądając się na kumpla.
              Bartek z pogardą wzruszył ramionami.
              -A tam, katarynka...! Wyrzekam się. Wolę te rzeczy.
              - Rozumiem. Jakby co, dzwonię. Też masz jak w banku.
              -Przecież mówiłeś, że nie macie w domu telefonu - zauważyła Janeczka,
              przysiadając na podmurówce i kładąc obok tornister, bo właśnie przed chwilą
              wróciła od Beaty. - To gdzie dzwonić? Zamieszkasz w warsztacie? - Mamy telefon,
              tylko akurat był parę dni zepsuty. Ale już działa. Opukaj, bo coś mi się widzi,
              że za dobrze przykręciliśmy... Janeczka przez chwilę w zamyśleniu przyglądała
              się wysiłkom brata. - Ja bym wolała, żeby to nie było przykręcane, tylko chowało
              się i wyłaziło samo - powiedziała z lekkim niezadowoleniem. - Nie ten zamek,
              tylko tamten dziób. Taki prztyk... i wyskakuje. I na drugi prztyk się chowa.
              Wkręcanie i wykręcanie może za długo potrwać. - Rzecz możliwa, ale to grubsza
              sprawa - odparł Bartek. - Sam nie zrobię, a ojciec będzie wolał nie. Na razie
              musimy wkręcać. -A co, ty też...?
              - A jak?
              - Cud zwyczajny, że ten zamek przykręciliśmy tylko z jednej strony! - westchnął
              Pawełek. - Jakby z dwóch, pół bramy trzeba by teraz zrujnować! A tak, proszę!
              Gotowe! Montaż nowego zamka poszedł sprawnie. Nie był on już tak staroświecki
              jak ten poprzedni, ale też dość skomplikowany. Istniały do niego dwa klucze, co
              wydawało się wystarczające. Janeczka z wielką troską obejrzała dziurkę od
              klucza.
              - A co będzie, jak oni tam znów napchają...? Pawełek prychnął wzgardliwie i
              wzruszył ramionami. - Dowiemy się od policji, kto to był, nie? I sprawdzimy,
              gdzie mieszkają. I możesz być spokojna, że żaden nie wejdzie do domu, ani nie
              wyjdzie, zależy po której stronie akurat będzie przebywał. Ja też mam cristal
              cement. Niech im się nie zdaje, że to tak przejdzie ulgowo i zobaczymy, kto
              dłużej wytrzyma. I od razu mówię, żeby potem nie było, nie przyznam się! Wyprę
              się na mur oporowy, nie było mnie tam, w życiu czegoś takiego jak cristal cement
              na oczy nie widziałem, w ogóle mowy nie ma! Chaber mi pomoże. Janeczka
              zaaprobowała pomysł bez chwili wahania. Gniew i zaciętość rosły w jej duszy. -
              Pana Wolskiego załatwić - przypomniała złym głosem.
              Panem Wolskim gwałtownie zainteresował się Bartek. Wysłuchał relacji z
              wczorajszych, nieco wcześniejszych wydarzeń i poczuł się zaintrygowany.
              - Coś podobnego! - powiedział ze zdumieniem. - Do głowy by mi nie przyszło! Ale
              to tego... - Toteż właśnie - przyświadczyła Janeczka, doskonale wiedząc, co
              Bartek ma na myśli. - Mamy zamiar sprawdzić. I jeszcze coś więcej, ten samochód,
              który uciekł wczoraj wieczorem. Chaber nas do niego doprowadził, więc musi być
              podejrzany. Numer pamiętam. Bartek zamknął porządnie pudełko z narzędziami,
              oddał Pawełkowi dwa klucze i zawahał się. - Ja bym trochę nad tym wszystkim
              pomyślał - rzekł w zadumie. - Dosyć dużo roboty się szykuje i możliwe, że nie
              damy rady. A jakby tak jeszcze kogo...? Janeczka i Pawełek wymienili spojrzenia.
              Akcja zapowiadała się okazale, ale byle kogo nie należało w nią wtajemniczać.
              Nie rozważyli jeszcze wszystkich związanych z nią spraw, widać już było jednak,
              że może zabraknąć i czasu, i pomocników. Kwestia sprzymierzeńców stawała się
              paląca. - Stefek - powiedział Pawełek po chwili zastanowienia. - Moim zdaniem,
              pójdzie na wszystko. - I jest taki Wiesio - powiedział Bartek. -W szóstej
              klasie. Wiem na pewno, że ma kota na tle samochodów. Możliwe, że też by się
              włączył. - Ale ostrożnie - ostrzegła Janeczka. - Wcale nie mamy zamiaru niczego,
              rozgłaszać, więc trzeba delikatnie. Najpierw trzeba się dowiedzieć, co on w
              ogóle na ten temat myśli. Dyplomatycznie. Do tej pory nikt nie wie o naszym
              szpikulcu i nikt nie musi wiedzieć. -Za głupiego mnie masz? - spytał Bartek z
              urazą i podjął decyzję. - Dobra, skoczę do Wiesia od razu, może będzie w domu.
              Chociaż nie, najpierw odwalę robotę w warsztacie, a do Wiesia wieczorkiem. Dawaj
              tę ciupagę, zrobię jej wystrój dodatkowy... - Chciałabym wiedzieć, kiedy oni nam
              coś powiedzą - wyraziła życzenie Janeczka, stojąc nieco później pod domem pana






              Wolskiego i gapiąc się na oświetlone okno. - Połapali ich, bardzo dobrze, teraz
              powinien być dalszy ciąg. - I jak sobie ten dalszy ciąg wyobrażasz? -
              zainteresował się Pawełek. - Nie wiem. Powinni może przesłuchać świadków?
              Świadkowie to my. Pawełek zastanowił się i pokręcił głową.
              -Nie zdaje mi się. Słyszałaś przecież, dzieci i młodzież z daleka. Przesłuchają
              tylko dorosłych. Wujka Andrzeja. Rafała, ostatecznie... - Też się obawiam. Ale
              mogliby chyba powiedzieć coś o przestępcach? Uważam, że powinni. Kim oni są i
              tak dalej. Pawełek ciągle kręcił głową z powątpiewaniem. Dotychczasowe
              doświadczenia życiowe mówiły mu, że sprawa nie będzie prosta. Personaliami
              przestępców policja zbytnio się nie szasta, z niewiadomych powodów ukrywa je
              starannie. - Też tak pomyślałem w pierwsze) chwili i z rozpędu - mruknął
              niechętnie. - Ale przypomniało mi się, jak to jest. O poszkodowanych to owszem,
              dowiemy się wszystkiego. A o przestępcach, też sobie przypomnij, zawsze piszą
              tylko inicjałami. W prasie na przykład. Niejaki L. O. wypruł flaki Waldemarowi
              Gronkowskiemu i oderwał ucho jego teściowej, Felicji Wybuch, zamieszkałej na
              Marszałkowskiej sto jedenaście mieszkania dziesięć. A w telewizji zasłaniają im
              gęby, żeby przypadkiem kto ich nie rozpoznał. Tych przestępców, znaczy. I teraz
              będzie to samo, jestem pewien, a mnie oni są potrzebni na wszelki wypadek. - No
              więc musimy się dowiedzieć jakoś inaczej - zadecydowała Janeczka z wielką
              stanowczością. - Przemocą albo podstępem. Długo tu będziemy stali? Pawełek
              oderwał wzrok od fiata ze zdemolowanym tyłem i popatrzył w okno pana Wolskiego.
              -Zdrowo mu ktoś przyłożył - ocenił z podziwem. - Nie wiem. Chaber mówi, że jest
              w domu. Poczekamy, aż wyjdzie? - A jak nie wyjdzie wcale? Nie musi wychodzić
              codziennie. -No to przecież nie pójdziemy go pytać, kiedy wychodzi na spacer! W
              ogóle kretyńsko stoimy, ktoś powinien patrzeć z drugiej strony. Jedno z nas albo
              Chaber. - No dobrze, mogę ja. Przynajmniej poczekam na siedząco, bo tam leży
              dużo skrzynek. A Chaber będzie latał między nami i zawiadomi o wszystkim. Na
              zapleczu pawilonów handlowych pokłóciły się dwie panie. Jedna miała pretensje do
              drugiej, druga ostro odpierała zarzuty, a przedmiotem sporu była para kozaczków
              ze specjalnym haftem. Miała istnieć jakoby tylko w jednym egzemplarzu, tymczasem
              okazało się, że jeszcze co najmniej dwie osoby posiadają takie samo obuwie, w
              dodatku kupione taniej w Alejach Jerozolimskich koło "Chinki" Z wielkim
              zainteresowaniem Janeczka wysłuchała całej awantury, po czym uwagę jej zwróciła
              na siebie nowa postać. Jakiś człowiek pojawił się na podwórzu, wychodząc z
              budynku przy Racławickiej, zatrzymał się na moment pod świecącą lampą i
              popatrzył na zegarek. Rozejrzał się, cofnął w cień i stanął nieruchomo. Nie
              minęło nawet pół minuty, kiedy z tylnych drzwi budynku przy Olkuskiej wyszedł
              następny, rozejrzał się również i dostrzegł ruch w ciemnościach. Tamten pierwszy
              kiwał na niego ręką. Spotkali się akurat obok Janeczki, siedzącej na skrzynce
              pod ścianą szopy, w najciemniejszym miejscu całego podwórza. Nie mając na razie
              pojęcia, czego będzie świadkiem i co usłyszy, Janeczka z niepokojem wyobraziła
              sobie niezmiernie głupią sytuację. Właśnie w tej chwili pan Wolski wyjdzie z
              domu na tamtą stronę, a po nią przybiegnie Chaber. Ci dwaj zorientują się, że
              ona tu siedzi... Postanowiła nie pokazywać im się zbyt wyraźnie. Pies potrafi
              przemykać się w sposób niezauważalny, ona mu nie dorówna, ale spróbuje zerwać
              się gwałtownie i uciec biegiem, przygarbiona, prawie na czworakach, i nawet
              jeśli ją zobaczą, nie zdołają później rozpoznać. Nie zastanawiała się, po co jej
              to krycie się może być potrzebne, ale zdecydowała się na nie błyskawicznie. Na
              wszelki wypadek. -Co to było? - usłyszała obok siebie cichy głos, gniewny i
              zimny. - Pułapka - odparł drugi głos, wyraźnie przygnębiony. - Zgadli, czy co...
              -Dlaczego nie odjechali?
              - Dwa koła siadły. Nie było sposobu...
              - Same z siebie? Coście zrobili? Stare opony...?
              - A skąd! Nie wiem. Mogli rozrzucić gwoździe.
              -Lewek zawiadomiony?
              - Od razu, jeszcze wczoraj. To BMW kładzie sprawę...
              Słuchająca bez tchu i bez drgnięcia Janeczka poczuła na nodze dotknięcie psiego
              nosa. Chaber był przy niej, nie zauważyła go wcale, tajemniczym sposobem
              wiedział, że powinien być niewidzialny i przemknął ku niej przez podwórze niczym
              duch. Położyła mu rękę na głowie i trwała w bezruchu, wciąż starając się nie
              oddychać. - Co robimy? - spytał głos przygnębiony.






              - Tutaj dać spokój - rozkazał gniewny. - Podchorążych dwanaście, będzie jutro
              parkował volkswagen. Drugi Bonifacego cztery, w podwórzu. -Miało być BMW...?
              -Jest. Żoliborz. Brodzińskiego sześć, w garażu. Poza tym szukać okazji. Chaber
              pod dłonią Janeczki poruszył się nagle. Spojrzała w dół, oczy już dawno
              przyzwyczaiły się jej do mroku, dostrzegła zarys psiego pyska, wyciągniętego w
              kierunku drzwi wyjściowych budynku przy Olkuskiej. Obok tych drzwi mignęła jej
              kolejna postać, ktoś wyszedł i jednym ruchem ukrył się w cieniu. Dzięki
              wskazówce psa Janeczka wiedziała, że jest to oczekiwany pan Wolski. "Musieli
              wszyscy razem", powiedziała do siebie w duchu, bardzo zdenerwowana. "Wstrętne
              capy!" Ostrożnie, powolutku, pochyliła się i przytknęła usta do psiego ucha. -Po
              Pawełka, Chaber - szepnęła najciszej, jak mogła. Prędko!
              Przyprowadź Pawełka! I kryj się!
              Dwaj ludzie nagle się rozstali. Jeden zawrócił w kierunku Racławickiej, drugi
              podążył do budynku przy Olkuskiej, akurat tam, gdzie schował się pan Wolski. Pan
              Wolski jakby nie istniał, wtopiony w cień. Przechodzący nie zauważył go, wszedł
              do wnętrza, prawdopodobnie w sieni natknął się na Pawełka. Janeczka nie miała
              teraz czasu rozważać, czy to dobrze, czy źle, oraz co z tego może wyniknąć.
              Szarpnęła nią rozterka. Powinna koniecznie pójść za pierwszym, który wzbudził w
              niej silne podejrzenia, a każdy ruch musiał na nią zwrócić uwagę pana Wolskiego.
              Przez krótki moment nie wiedziała, co zrobić, na szczęście pan Wolski sam
              rozstrzygnął sprawę. Ruszył ze swego ciemnego kąta, szybkim krokiem przemierzył
              podwórze i znikł w przejściu na Racławicką. Bez sekundy zwłoki Janeczka
              popędziła za nim, starannie unikając hałasu i kryjąc się w cieniu. Stała
              spokojnie na ulicy przed budynkiem, kiedy dogonił ją Pawełek i Chaber. - Pana
              Wolskiego Chaber już zna - powiedziała bez wstępów, zanim Pawełek zdążył
              otworzyć usta. - Tu się spotkali przestępcy od tych kradzieży samochodowych, i
              tej naszej też. Mam nowe adresy, gdzie teraz będą kraść. Czekaj, niech zapiszę,
              bo mogę zapomnieć.
              - A pan Wolski gdzie? - spytał z naganą Pawełek. - Znów się rozwiał w powietrzu?
              - Niech się rozwiewa. Chaber go znajdzie. Zaraz... No dobrze, idziemy? Pan
              Wolski, piesku! Gdzie pan Wolski? Chaber ruszył przed siebie bez wahania.
              Janeczka schowała notes i zrównała się z Pawełkiem. - Spotkałeś w korytarzu
              takiego jakiegoś? - spytała surowo. - Spotkałem. Bo co? Chaber się przed nim
              schował.
              - Boże, jaki to mądry pies! Szkoda, że ty masz mniej rozumu niż on. Widział cię?
              - Widzieć widział, ale mało mu z tego przyjdzie. Pod światło. Świeciło mi za
              plecami i może mnie rozpoznać tylko w jasnowidzeniu. Bo co? - A ty go
              obejrzałeś?
              - No pewnie. Na wszelki wypadek. Bo co, pytam, i przestań mnie denerwować! Pan
              Wolski wyszedł na Puławską, skręcił w prawo i ruszył wolnym krokiem, oglądając
              po drodze wystawy. Stworzyło to chwilę spokoju i Janeczka zdołała przekazać
              bratu wszystko, czego była świadkiem, z kłótnią o kozaczki włącznie. - I ten
              samochód, do którego wsiadł i odjechał, to był ten sam co wczoraj - zakończyła.
              - Tak podejrzewałam. I numer miał identyczny, pamiętam go, WAW 1824. I trzeba
              było na
              przykład pojechać za nim, od razu mielibyśmy
              adres.
              - Mógł iść w gości - utemperował ją Pawełek. - To po pierwsze, a po drugie, czym
              pojechać? Na wrotkach? - No więc właśnie, o tej porze roku na rowerze głupio...
              - Spróbujemy namówić Rafała. Ciekawa rzecz, swoją drogą, że oni tak się
              spotkali, akurat tobie nad głową... - Tam było najciemniej. To jest bardzo dobre
              miejsce do spotykania. Każdy z innej strony i nikt ich razem nie widzi. Wcale
              nie wiem, czy pan Wolski nie dowiedział się o nich czegoś właśnie w ten sposób.
              - Nie mogli przez telefon?
              - Może się boją, że któryś ma podsłuch? Przecież ta policja nie może już tak
              kompletnie nic nie wiedzieć, jak tabaka w rogu! Może obaj są podejrzani? - A
              może któremu telefon wysiadł i nie łączy. Jest w ogóle mokro, a na mokro to
              wszystko źle działa, łączy ich z dyrekcją Żeglugi Wielkiej albo z Domem Mody i
              cześć. Milcz do mnie, niech pomyślę. Przez chwilę podążali za panem Wolskim, nic
              do siebie nie mówiąc. Racjonalna część umysłu Pawełka, rzadko dochodząca do
              głosu, protestowała przeciwko aż tak zdumiewającym przypadkom. Spotkać na






              podwórzu jakichś zupełnie obcych przestępców, planujących na przykład włamanie
              do pawilonów handlowych, to jeszcze, owszem, możliwe, ale spotkać znajomych, to
              już przesada. Jak to się mogło stać.. ? Wyobraził sobie różne sytuacje i sam
              postawił się na ich miejscu. Nie są przecież kretynami, muszą znać te piekielne
              telefony, które działają zależnie od pogody, a także od jakichś innych
              czynników, nie do odgadnięcia i nie do przewidzenia. Muszą mieć jakieś ustalenia
              awaryjne na wypadek, gdyby nie mogli się do siebie dodzwonić. Spotkać się.
              Posiadanie samochodu ułatwia przybycie na dowolne miejsce, powiedzmy, że on
              sam... Nie chce się przyznać na przykład do znajomości z Bartkiem, nie życzy
              sobie, żeby ich ludzie razem widzieli... Jasne, wymyśli miejsce spotkania
              podobne do tego, każdy wchodzi z innej strony, mijają się w przelocie, w razie
              czego mogą się sobie nawet nie kłaniać. Jeszcze można spotykać się w domu, ale
              po pierwsze, w domach na ogół przeszkadza rodzina, a po drugie, nie życzy sobie,
              żeby wspólnik wiedział, gdzie mieszka. Tajemniczy szef, albo coś w tym rodzaju.
              W porządku, z tym się można pogodzić. Ale dlaczego akurat tu i dlaczego akurat w
              tym momencie...? - Wczoraj im się nie udało i to BMW musiało odjechać, nic nie
              wiedząc, co się stało - powiedziała Janeczka, najwyraźniej w świecie wiedziona
              telepatią. - Ten drugi mógł patrzeć z drugiej strony, ale potem musiał patrzeć
              dalej i nie miał kiedy tego pierwszego zawiadomić. A ten pierwszy nie pojechał
              prosto do domu, tylko pętał się gdzieś, bo się bał, że go ktoś śledzi i gdyby
              porucznik zdążył, pewnie miałby rację... - Skąd wiesz, co ja myślę? - przerwał
              Pawełek prawie z urazą. - Wcale nie wiem, tylko myślę to samo. Też się
              zastanawiałam. Może telefon im nawalał, więc w końcu spotkali się tak, jak mieli
              umówione w razie czego. Jeśli się dobrze policzy, godzina wypada akurat taka...
              Która to? Za dwadzieścia ósma. Ustalone mają raz na zawsze, że spotykają się o
              dziewiętnastej trzydzieści. - Tyle to już prawie zgadłem, ale dlaczego akurat
              tu?
              - A gdzie? W parku? Przy takiej pogodzie? -Nie pada przecież... - Ale może
              padać. Do parku w czasie deszczu i w zimie to jeszcze głupiej niż na wrotkach. -
              Może być jeszcze na cmentarzu. Na dworcu. Na schodkach koło bazaru. W kolejce po
              wodę mineralną na tyłach Super Samu, jeden drugiemu pomaga wstawiać do bagażnika
              te wszystkie butelki... -I wszędzie ich ludzie zobaczą. A tu nikt.
              -No rzeczywiście, tylko pan Wolski i ty...
              - Ale nikt inny. I gdybym nie siedziała na tej skrzynce... Wcale ich widać nie
              było, nawet z bliska. Nie wiem, czy jest w Warszawie dużo takich doskonałych
              miejsc! - Nawet jeśli są, oni mogą ich nie znać. Dobra, niech będzie... Co on
              tam widzi na tej wystawie? Pan Wolski przeszedł aż za Odyńca i utkwił przed
              wystawą jakiegoś sklepu. Stał i stał, wpatrując się w nią, jakby nigdy w życiu
              nie widział niczego bardziej interesującego, albo jakby uczył się jej na pamięć.
              Z konieczności zatrzymali się również, wyglądając zza narożnika domu. Chaber
              przysiadł u ich nóg. Nagle nadjechał autobus. Zatrzymał się na przystanku,
              prawie za plecami pana Wolskiego. Pan Wolski nadal wpatrywał się w wystawę, po
              czym, znienacka, ruchem wręcz błyskawicznym, odwrócił się, uczynił trzy wielkie
              kroki i w ostatniej chwili wpadł w zamykające się już drzwi, nie dając
              tropicielom nawet cienia najmniejszej szansy. - No tak - powiedziała z irytacją
              Janeczka i wyszła zza narożnika. - Urządził nas. Co to był za autobus? - A skąd
              ja mam to wiedzieć? Z tyłu miał napisane "Prać, ale tylko w Pollenie 2000". I
              stary Kiemlicz, podrobiony na księcia Radziwiłła. - Zobaczmy chociaż, na co tak
              patrzył. Okazało się, że pan Wolski wpatrywał się w mały sklepik z butami.
              Westchnęli ciężko, przez chwilę spoglądali w głąb Puławskiej, gdzie znikał
              już autobus z wytwornie odzianym starym Kiemliczem, po czym zawrócili. - Teraz
              już wyraźnie widać, że bez Rafała się nie obejdzie - zawyrokowała smętnie
              Janeczka. - Zaraz dzisiaj z nim załatwimy. Wierzbiński. - Zawraca głowę z tą
              swoją maturą - mruknął Pawełek i uświadomił sobie, co jego siostra powiedziała.
              - Co Wierzbiński? Kto to jest? - Porucznik. Nareszcie przypomniałam sobie, jak
              się nazywa. Słyszałam, jak się przedstawiał mamusi, podkomisarz Wierzbiński,
              powiedział. Musimy do niego zadzwonić w sprawie tych kradzieży, niech wszędzie
              pozastawia pułapki. - A jak się nie...
              - To zwyczajnie do pogotowia policji. Albo gdziekolwiek do nich i niech mu
              przekazują. I to od razu, bo wcale nie wiem, czy nie zaczną kraść już dziś w
              nocy. - No dobra, zadzwońmy od Bartka - zaproponował po namyśle Pawełek. -






              Primo, obiecałem mu, że już go nic nie ominie, a po drugie, zobaczymy
              przynajmniej, co zrobił. Inaczej ten wieczór będzie już całkiem zmarnowany!
              Zaczniemy od warsztatu, bo bliżej, a może on tam jeszcze jest... Bartek dokonał
              dzieła imponującego. Wszelkie roboty ślusarskie uwielbiał od najwcześniejszego
              dzieciństwa. Ojciec był zmuszony chronić przed nim swoje narzędzia, syn bowiem,
              w wieku lat czterech, usiłował wiercić dziury we wszystkich metalowych
              częściach-mieszkania, jakie mu były dostępne. W wieku lat sześciu nagwintował
              trzonki noży i widelców, co okazało się niezbyt wygodne dla posługujących się
              nimi osób. Kiedy doszedł do poważnego wieku lat ośmiu, ojciec zdecydował się
              raczej uczyć go zawodu, niż rozpaczliwie pilnować domu i warsztatu. Obecnie
              wykazywał nie tylko zapał, ale wyraźny talent, i pan Marczak, w gruncie rzeczy
              dumny z syna, pozwalał mu na wszystko, nie wnikając w przyczyny i cele dość
              osobliwych robót. Tym razem też wolał nie wiedzieć, po co jego potomkowi
              potrzebne jest osobliwe zakończenie zwyczajnej, cepeliowskiej ciupagi i nawet
              dopomógł trochę, bo pomysł wymagał wielkiej precyzji wykonania. Zaczął wprawdzie
              pytać: "Do czego ci...", ale czym prędzej ugryzł się w język i postanowił trwać
              w przekonaniu, iż żmudna praca stanowi rodzaj ćwiczenia zawodowego. Rezultat
              zachwycił bezgranicznie zarówno Pawełka. jak i Janeczkę. - To jest to! -
              wykrzyknął Pawełek z entuzjazmem, kiedy cienki jak igła szpikulec za
              przesunięciem guziczka wylazł z końca ciupagi. - Genialne! O to chodziło! - I
              wchodzi całkiem, dwa milimetry w środku skuwki -- pochwalił się Bartek. - Możesz
              się podpierać, ile chcesz, nic się nie stępi. - A ja? - powiedziała
              niecierpliwie Janeczka.
              - Ja też chcę takie!
              - Nie wygłupiaj się - zgromił ją Pawełek. - Na razie wystarczy ci parasolka.
              Sama widziałaś, że niezła. - Ale nie do wszystkiego się nadaje!
              -No to co? Do tej pory nadawała się pierwszorzędnie. A następnym razem użyjemy
              tego, co akurat będzie lepsze. - Sobie też takie zrobię - oznajmił Bartek.
              - Trochę potrwa, bo ten gotowy szpikulec zużyłem dla ciebie, drugiego takiego
              wichajstra nie mam, muszę wyprodukować. Dobrze, że jest materiał, bo z byle
              czego by nie wyszło. Tylko nie wiem w czym. Sam uchwyt zostawić...? Schylać się
              trzeba. Też ciupaga...? Zakłopotali się na chwilę. Nagła moda na ciupagi mogła
              się wydać podejrzana. - Laska do bani - rozważał Pawełek. - Musiałbyś mieć nogę
              w gipsie. Parasol głupio, kto chodzi z parasolem...? - Pan Wolski - przypomniała
              zjadliwie Janeczka.
              - Stary piernik. Może sobie chodzić. Wędki...? W zimie chyba na nic...? Kijek do
              nart... Na nic, nie ma śniegu, na taką pogodę prędzej by się wiosło przydało...
              - Chyba nogę od stołu - westchnął w końcu Bartek. - Już o niej myślałem, nada
              się, a zawsze mogę ją nieść do stolarza. - Jaką nogę od stołu?
              Bartek pogrzebał za szafą i wyciągnął cienką, zdumiewająco lekką, zwężającą się
              z jednego końca nogę od jakiegoś ozdobnego stolika. Na górze miała jakby placek,
              przeznaczony niewątpliwie do przymocowania blatu. - Ten kawałek wygładzę i można
              na nim oprzeć rękę - objaśnił. - Nawet w papier owinę i nikomu nic nie przyjdzie
              do głowy. A jak się wykombinuje co lepszego, to zamienię. Pawełek zważył nogę
              ręką i pochwalił pomysł. Janeczka przypomniała sobie nagle, po co tu przyszli.
              Znajdowali się w warsztacie sami, ojciec Bartka wcześniej udał się do domu. -
              Dzwońmy do tego porucznika Wierzbiń-skiego, bo się zrobi za późno. Macie tu
              książkę telefoniczną? -Mamy, ale starą.
              - Nie szkodzi. W ostateczności zaczniemy od pogotowia policji... Porucznika
              Wierzbińskiego osiągnięto metodą kolejnych przybliżeń. Znajdował się w domu i
              szczęśliwym trafem mieszkał na Mokotowie, dzięki czemu łączność telefoniczna z
              nim istniała. Tamten ktoś w komendzie nie chciał wprawdzie podać jego prywatnego
              numeru, ale Janeczka takie sprawy umiała załatwiać. - To niech pan sam do niego
              zadzwoni i spyta, czy interesuje go następna kradzież i następna pułapka -
              powiedziała energicznie. - Wczoraj zastawiał jedną i wyszła mu bardzo dobrze. A
              dzisiaj przypadkiem dowiedzieliśmy się, co będzie kradzione w pierwszej
              kolejności i mamy adresy. Ale powiemy tylko porucznikowi i nikomu więcej i jeśli
              chce, może do nas zadzwonić. Jesteśmy akurat pod numerem telefonu 40-12-24 i
              będziemy tu najwyżej pół godziny. A jeśli pan nic nie zrobi, spadnie na pana
              cała odpowiedzialność za te kradzieże i dopiero wtedy pan będzie miał! Groźba
              musiała zabrzmieć przerażająco, bo porucznik zadzwonił do nich po sześciu






              minutach. Sprawa zainteresowała go w najwyższym stopniu. - Gdzie jesteście? -
              spytał gwałtownie. - Zaraz do was przyjadę i poproszę o wszelkie szczegóły. - U
              kolegi mojego brata, ale właśnie wychodzimy i wracamy do domu - odparła
              Janeczka. - W domu będziemy za piętnaście minut.
              Odłożyła słuchawkę ku wielkiemu niezadowoleniu Pawełka.
              - Zwariowałaś, trzeba było umówić się z nim tutaj! Niechby przyjechał i
              podrzucił nas do domu! - Sam zwariowałeś - rzekła zimno siostra. - Akurat mu
              trzeba pokazywać warsztat! Lepiej, żeby nic o nim nie wiedział. -No dobra, a ja
              co? - oburzył się Bartek.
              - Znów mnie ominie?
              - Zamknij wszystko i możesz iść z nami. Nie ma zakazu odprowadzania kolegi.
              Tylko tej nogi, broń Boże, nie bierz... Porucznik zdążył przyjechać akurat w
              chwili, kiedy podchodzili do własnej furtki. Janeczka nie pozwoliła mu wysiąść.
              Uświadomiła sobie, że pogawędkę na tematy kryminalne zdecydowanie lepiej jest
              odbyć bez udziału rodziny i zaproponowała zużytkować w tym celu jego samochód.
              Wsiedli wszyscy do fiata, porucznik zapalił lampkę, sprawdził, czy dobrze
              zapisał adresy zagrożonych samochodów i w skupieniu wysłuchał relacji o
              spotkaniu przestępców. Janeczka powtórzyła wszystko z jak największą
              dokładnością, po czym okazała niezadowolenie. - I teraz pan tu siedzi, a może
              oni już tam kradną - powiedziała z naganą. - Na Podchorążych ma być jutro, ale
              Bonifacego i Żoliborz...? - Podesłałem ludzi - przerwał porucznik. - Bardzo
              proszę, nie uważaj mnie za kretyna. Powiedzieli "Lewek"? - Lewek. Taki mały lew.
              Wiadomość musiała być ważna, bo porucznik na moment jakby znieruchomiał
              wewnętrznie. Nie rzucał się, nie wzdrygał, nie wydawał okrzyków, ani nie okrywał
              się bladością, ale krótką chwilę napięcia dało się nie tyle może zauważyć, ile
              wyczuć. Janeczka popatrzyła na niego z uwagą, coś jej nagle błysnęło, wysiadła i
              otworzyła furtkę.
              - Idź, piesku - powiedziała do Chabra. - Powiedz mamusi, że już jesteśmy.
              Wróciła do samochodu i usłyszała słowa brata.
              - Bo to ważne, co? - mówił Pawełek. - Kto inny by pewnie łapał się za głowę, ale
              policja ma nic po sobie nie pokazywać. Specjalnie panów tego uczą? -Z czego
              wnioskujesz... - zaczął porucznik.
              - To widać - włączyła się Janeczka, zdążywszy już wsiąść z powrotem. - Pan się
              przejął tym Lewkiem. I pan wie, kto to jest. - Domyślam się - wyznał porucznik.
              - I rzeczywiście wiadomość jest okropna. A co właściwie robiliście na tym
              podwórzu między domami? Między Olkuską i Racławicką? - Przechodziliśmy - odparła
              Janeczka bez wahania. - I ja się zatrzymałam, bo czekałam na mojego brata, a on
              się gapił na warsztat samochodowy. I była tam cała awantura o buty, bardzo
              śmieszna, więc sobie posłuchałam. A przed tymi ludźmi, którzy się tam spotkali,
              schowałam się tylko na wszelki wypadek. Już pan wie, czyj to jest samochód, ten
              WAW 1824? - Numer fałszywy - odparł krótko porucznik.
              - Co teraz będzie? - spytał Pawełek z lekkim zniecierpliwieniem. - Co pan zrobi?
              Pozastawia pan następne pułapki? I w ogóle co z tymi złapanymi wczoraj? Siedzą?
              - Siedzą. To znaczy, chciałem powiedzieć, zostali zatrzymani. Nie chcę
              przesądzać, ale... Porucznik urwał nagle i widać było, że ugryzł się w język.
              Zaczął widocznie z rozpędu wyjawiać jakąś tajemnicę służbową. - Ale pewnie
              zostaną wypuszczeni, zanim się zdąży okiem mrugnąć - dokończyła za niego
              Janeczka zimnym głosem. - I ten Lewek się o to postara. Tym razem porucznik nie
              zdołał ukryć wrażenia.
              - Skąd wiesz?
              -Znikąd nie wiem, tak się domyślam. Tyle było gadania, że ci złodzieje ciągle są
              wypuszczani, że i bałwan ze śniegu też by to odgadł. A ten Lewek musi mieć z tym
              coś wspólnego, bo inaczej nic by pana nie obchodził. - Lewek mógłby być, na
              przykład, paserem - spróbował dość beznadziejnie porucznik. - Czekał może z
              pieniędzmi na te samochody... - E tam - przerwał z kolei Pawełek. - TIR--em
              wieźli, pewnie od razu chcieli lecieć do granicy. Paser nie, odpada. Pewnie
              jakiś opiekun. Porucznikowi zrobiło się bardzo ciepło. Wewnętrzne komplikacje
              policji nie miały prawa docierać do osób postronnych, tymczasem te okropne
              dzieci najwyraźniej w świecie odgadywały za dużo. Pomoc okazały wielką i wręcz
              bezcenną, nieprzyzwoicie byłoby oszukiwać je, poza tym mogłyby stracić zaufanie
              do niego i zerwać współpracę... Milczał, nie mając pojęcia, co zrobić. -I w






              dodatku on pewnie wcale nie nazywa się Lewek - dołożyła niemiłosiernie Janeczka.
              - To jest ksywa. - Grypserą rozmawiać nie będziemy! - powiedział porucznik
              stanowczo, szczęśliwy, że na coś może zareagować bez szkody dla wzajemnych
              stosunków. Po czym znalazł wyjście. - Teraz muszę natychmiast zacząć działać,
              więc dziękuję wam bardzo. Obiecuję dobrowolnie i bez nacisku, że powiem wam
              później, co z tego wynikło. Jestem pewien, że życzycie mi powodzenia, więc
              dziękuję podwójnie... - No, no - powiedział Bartek, kiedy fiat porucznika znikał
              za skrzyżowaniem. - Tak elegancko łgać, to ja bym nie potrafił. A dlaczego
              właściwie ukrywacie pana Wolskiego? - Wyłącznie na wszelki wypadek - odparła
              Janeczka. - Nic o nim nie wiemy, a podejrzany jest bardzo. Więc najpierw go
              rozwikłamy, a dopiero potem będziemy o nim gadać. - Zaraz sprawdzę w książce
              telefonicznej wszystkich na Lew" - zakomunikował z zaciętością Pawełek. - Też
              tylko na wszelki wypadek, bo on może mieć zastrzeżony telefon. Dobra, spróbuję
              odwalić te kretyńskie lekcje na pojutrze, chociaż późno, bo jutro bym popatrzył,
              jak im pójdzie przedstawienie. - Tylko mowy nie ma beze mnie - zastrzegł się
              Bartek. - Umówimy się w szkole, a przy okazji dopadnę Wiesia...
              -Zapomniałem cię wczoraj zapytać, dlaczego wysłałaś Chabra do domu - powiedział
              Pawełek, wchodząc do pokoju siostry. - O co biegało i po co miał zawiadamiać, że
              jesteśmy? Janeczka uniosła głowę znad atlasu, który porównywała z rozłożoną obok
              książką podróżniczą, i usiadła na tapczanie prosto. - Bo przyszło mi do głowy,
              że na wszelki wypadek nie możemy się nijak narażać - wyjaśniła. - Było późno i
              mamusia mogła się zdenerwować. Nie wiadomo, co jeszcze będzie, więc możliwe, że
              trzeba wykombinować coś więcej. Ty też, niech cię ręka boska broni nawalić z
              czymś w szkole! - O rany, dobra. Sam wiem. Co wykombinować?
              - Obiecaliśmy ojcu uroczyście, że będziemy upiornie grzeczni i będziemy dbać o
              matkę. Więc trzeba wykombinować więcej tego dbania. Wczoraj zadbałam, a poza tym
              nie przychodzi mi do głowy nic innego, tylko różne dania. - Jakie dania?
              - Spożywcze. Żeby matka wcale nie musiała gotować i żeby mieć dla ojca coś
              takiego, od czego mu oko zbieleje. - Chińska potrawa - zaproponował bez namysłu
              Pawełek. - Całkiem niezła była, tylko może tym razem bez powideł.
              - Zastanowię się i wypróbujemy. Co zobaczyłeś?
              Pawełek klapnął na krzesło przy biurku i okręcił je tyłem do przodu. -
              Skoczyliśmy z Bartkiem zaraz po szkole, miałem rozum z tymi lekcjami na jutro!
              Otóż na Podchorążych nic nie stało, żaden volkswagen, a ma tam dzisiaj parkować,
              nie? Tak mówiłaś. Więc może później. Na Bonifacego też chała. - Byli w pracy i
              wrócą dopiero wieczorem - uczyniła przypuszczenie Janeczka. - Wieczór dopiero
              będzie, jeszcze się nie zaczął. -Z Rafałem załatwiłaś?
              - Nie, nie było go.
              - Ale już jest. Idziemy...!
              O wpół do ósmej wieczorem w okolicy domów na Podchorążych dwanaście parkowały aż
              trzy volkswageny. Możliwe, że przyjechali nimi jacyś goście, bo w jednym z
              mieszkań odbywało się przyjęcie. Okno od ulicy na pierwszym piętrze było
              uchylone i dobiegały przez nie odgłosy wesołej zabawy. Dawało się słyszeć
              śmiechy i rozmowy wielu osób, kulturalne, bez wrzasków i głośnej muzyki, ale
              jednak brzmiące jednoznacznie. Co najmniej jeden z tych volkswagenów musiał
              należeć do kogoś, czyja obecność na przyjęciu była pewna. Ten odcinek
              Podchorążych nie miał wylotu na Czerniakowską. Na końcu ulicy znajdowało
              sięmiejsce na parking. Rafał podjechał tam i zatrzymał swojego malucha. Całą
              aferą zainteresowany był od początku, a do wzięcia osobistego udziału w imprezie
              nakłoniła go ostatecznie Janeczka. - Takie ćwoki i tumany zdają tę maturę, że i
              ty powinieneś załatwić to bez niczego - rzekła wzgardliwie i nieco gniewnie. -
              My mamy zamiar nie przejmować się wcale. A niemożliwe, żebyś był najgłupszy ze
              wszystkich ludzi na świecie! Rafał nie czuł się najgłupszy na świecie i słowa
              ciotecznej siostry ogromnie podniosły go na duchu. Pomyślał, że może i
              rzeczywiście uczestnictwo w antyzłodziejskiej akcji maturze zbytnio nie
              zaszkodzi i zdecydował się poświęcić ten jeden wieczór zajęciom zapewne mało
              naukowym, ale za to zdecydowanie atrakcyjnym. Zatrzymawszy się chwilowo na
              parkingu, zaczął teraz, wraz z Janeczką, Pawełkiem i Bartkiem, zastanawiać się,
              jakie miejsce najlepiej wybrać.. Teren wokół stwarzał liczne możliwości. Za
              budynkami znajdowało się wielkie podwórze ze śmietnikiem, do którego można było
              podjechać. Można było także zostać na parkingu. Można było wcisnąć się w jakiś






              wolny kawałek trawnika pomiędzy drzewami, albo czatować po drugiej stronie
              ulicy, za stojącą tam furgonetką. Wybór był trudny, nikt bowiem nie wiedział,
              który z trzech volkswagenów ma zostać ukradziony.
              - Tutaj to wszystko na nic - zawyrokował wreszcie Bartek. - Na Czerniakowską nie
              wyjadą, muszą tam! Na wszelki wypadek najlepiej u wylotu, bo jakby trzeba było
              pojechać za nimi, to stamtąd gotowy start! Wszyscy przyznali mu rację. Rafał
              podjechał kawałek z powrotem i ulokował malucha na samym wyjeździe z tego
              kawałka Podchorążych, stwarzając sobie możliwość obrania dowolnego kierunku.
              Wszyscy wysiedli. -Rozejdźmy się - zaproponowała Janeczka. - Każdy gdzie
              indziej, żeby wszystko było widać. Rafał rozejrzał się dookoła. - Masz rację,
              wszyscy w kupie to bez sensu. Ja tu zostaję, wsiądę i czekam w wózku. Po to tu
              jestem, żeby w razie czego pojechać za podejrzanym. A wy, jak uważacie. - Dobra,
              to my - z Bartkiem pod tamten śmietnik - podjął decyzję Pawełek. - Ty masz
              parasolkę, a ja ciupagę i będziemy na dwóch końcach... - Glin nie widzę -
              zauważył niespokojnie Bartek.
              - A coś ty chciał, żeby tu maszerowali środkiem ulicy? Skoro to ma być zasadzka,
              powinni być pochowani porządnie. - Gdzie Chaber? - spytał Rafał, wychylając się
              z samochodu. - Sam się schował od razu - odparła z wyższością Janeczka. - Wie,
              że trzeba. Nie mam pojęcia gdzie, ale znajdzie się we właściwej chwili. Idę-na
              ten parking, jeden volkswagen tam stoi i będę go miała przed nosem. - W
              porządku, rozchodzimy się... Za śmietnikiem było ciemno. Pawełek z Bartkiem
              znaleźli jakieś skrzynki, prawdopodobnie wyrzucone ze sklepu przy Gagarina, i
              usiedli na nich delikatnie, bo były w nie najlepszym stanie i wydawały się dość
              chwiejne. Śmietnik, na szczęście, został niedawno opróżniony, więc bijące z
              niego aromaty nie przeszkadzały w oddychaniu. - Nie wiem, czy nas nie jest za
              mało - rzekł Pawełek z troską. - Przydałby się jeszcze jakiś pomocnik. Gadałeś z
              Wiesiem? Bartek westchnął ciężko.
              - No więc właśnie. Gadałem i coś mi nie klapuje.
              -Jak to? Bo co?
              - Myślę i myślę, już od trzeciej przerwy, bo złapałem go od razu, ale nic mi się
              nie udaje wymyślić. Jakiś taki on był dziwny. Zaciekawiło go najpierw, nie
              powiem, strasznie pytał, w co się gra, więc tak mu trochę naszkliłem. A on tak
              wyglądał, jakby go szarpnęło, najpierw w lewo, potem w prawo, i jak milczał, to
              już tak jakoś okropnie. Niby powiedział, że tak, owszem, on też chce, ale mnie
              nie grało i cześć. Usiłował spojrzeć na Pawełka, ale w ciemnościach nie widział
              wyraźnie jego twarzy.
              Pawełek milczał mniej okropnie, ale za to z wyraźnym przejęciem. - Powinno się
              to powiedzieć psu - mruknął wreszcie. - Albo chociaż mojej siostrze. Podejrzane.
              - Toteż właśnie - przyświadczył Bartek z lekką ulgą, bo dotychczasowy ciężar
              rozdzielił się na dwie osoby i zaczął go mniej ugniatać. - Mnie się też tak
              wydawało. Podejrzane. Nie umiem ci wytłumaczyć, ale coś mi nie grało strasznie.
              -Mówiłeś mu o tych zasadzkach?
              - No coś ty, za jełopa mnie masz? Najpierw ruszyłem sprawę dyplomatycznie, potem
              jakoś mi się nie spodobało, a potem nabrałem wody w gębę. Namąciłem i tyle. I
              teraz nie wiem, nada się ten Wiesio, czy nie? Pawełek spróbował się zastanowić.
              Sprawę Wiesia należałoby rozważyć, a z jego zachowania wyciągnąć jakieś wnioski.
              Usiłował uczynić to od razu, ale rozważania kulały. Zdecydowanie brakowało mu
              Janeczki, której straszliwa i nieubłagana logika umiała kroczyć do celu
              najprostszą drogą. Wiesio zaciekawił się sprawą, to normalne. Bartkowi jednak
              coś nie grało i to już było nienormalne. - Oni mają jakieś kółka w rodzinie? -
              spytał niepewnie.
              - Mają. Niby to ojca, ale używa jego starszy brat. Wiesia, znaczy, brat. - I co
              to jest?
              - Toyota chyba, l
              - Toyoty mniej kradną. Tak w ogóle to ci się wydało, że on chce, czy że nie
              chce? Bartek z wysiłkiem uściślił swoje wrażenia.
              - Jeszcze inaczej. Zaciekawiło go niemożliwie, ale jakby się wystraszył. A on
              strachliwy nie jest. I dlatego mi nie gra. Było zimno i wilgotno, chociaż na
              szczęście bezwietrznie. W Pawełku zaczęło się lęgnąć zniecierpliwienie. Czekać w
              domu, przy kolacji, w licznym towarzystwie i przy interesującej rozmowie, to
              zupełnie co innego, niż czekać tutaj, na mokrym zimnie, w kompletnym bezruchu, w






              dodatku z irytującym i niezrozumiałym Wiesiem na głowie. Ile można...? Popatrzył
              na zegarek, wysuwając rękę zza ścianki śmietnika i obracając tarczę do światła
              latarni. - O rany, dopiero dwadzieścia minut! A oni mogą przylecieć o północy...
              Janeczka powiedziałaby mu natychmiast, że o żadnej północy mowy nie ma.
              Volkswagen związany jest ściśle z przyjęciem, przyjęcie zaczęło się wcześnie i
              wcześnie się skończy, jutro jest dzień powszedni. Złodzieje muszą zdążyć w
              trakcie, nie mogą ryzykować, że gość z volkswagenem wyjdzie i odjedzie. Janeczka
              jednakże znajdowała się na drugim końcu zagrożonego terenu i porozumienie z nią
              nie wchodziło w rachubę. Bartek poruszył się nagle gwałtownie, puknął go łokciem
              i zleciał ze skrzynki. Pawełek oderwał się od rozmyślań i spojrzał. Jakiś
              człowiek obiegał budynek dookoła, nie było wiadomo, skąd się wziął, ale chyba
              wyszedł z którychś drzwi, bo był-bez palta i bez kurtki, z gołą głową, w samym
              garniturze. Podbiegł do zaparkowanego volks-wagena, akurat tego, który stał
              najbliżej, i zaczął gmerać kluczykiem w zamku. Pawełek i Bartek gapili się na
              niego w milczeniu. Bartek ostrożnie przeniósł się na drugą skrzynkę. - To
              właściciel - zawyrokował szeptem. - Wyleciał z tego przyjęcia. Coś mi się widzi,
              że to właśnie jemu mieli ukraść... Kilka minut wcześniej siedząca na stosie płyt
              chodnikowych Janeczka zauważyła podjeżdżający i parkujący samochód.-Polonez.
              Dojechał do końca i zaczął zawracać. Miejsca na zaparkowanie nie miał, możliwe,
              że stwierdził to i postanowił poszukać innego. Przyglądała mu się właściwie
              wyłącznie z nudów, bo poza tym nic się nie działo. Polonez zawrócił wreszcie,
              zatrzymał się i wyskoczył z niego pasażer. Przebiegł kilkanaście kroków, spotkał
              się z jakimś człowiekiem tuż przy ścianie budynku, wrócił po paru sekundach.
              Janeczka ujrzała, że niesie w ramionach jakąś odzież, prawdopodobnie kurtkę albo
              palto. Wsiadł z tym paltem i polonez odjechał natychmiast. Jeszcze przez chwilę
              patrzyła za nim bezmyślnie, a potem nagle zrozumiała. Poderwało ją z miejsca. -
              Chaber! - wysyczała przenikliwym szeptem i cichutko gwizdnęła. Trzy sekundy nie
              ruszało się nic, w czwartej pies zmaterializował się nagle pod jej nogami. -
              Piesku, sprawdź! - wyszeptała Janeczka z przejęciem. - Złodziej! Człowiek!
              Samochód...! Wiedziała, o co jej chodzi, ale w zdenerwowaniu nie umiała tego
              wytłumaczyć psu. Dokładnie miało to być tak, że jeśli teraz ktoś zacznie się
              pchać do jakiegoś samochodu, należy sprawdzić, czy jest to właściciel. Chaber
              rozróżni po zapachu, samochód jest przesiąknięty wonią właściciela, ktoś obcy
              rzuci się psu nie tyle w oczy, ile w nos. Wyjaśnić mu jakoś porządniej... Z
              daleka dostrzegła nagle niewyraźny ruch przy samochodzie, zaparkowanym w rządku
              innych wzdłuż krawężnika. Pamiętała, że tam właśnie stoi najbardziej od niej
              oddalony volkswagen, ten, w pobliżu którego czatują Bartek i Pawełek.
              Zrezygnowała z dokładnych instrukcji. - Chaber, do Rafała! - wyszeptała
              rozkazująco. - Sprawdź złodzieja i do Rafała! Nie wiadomo, ile pies zrozumiał z
              tej wypowiedzi, ale jak zwykle uczynił, co należało. Pomknął za rzędem
              samochodów, zdążył dopaść wsiadającego człowieka, zanim ten zatrzasnął
              drzwiczki, zatrzymał się przy nim zaledwie na ułamek sekundy. Człowiek gmerał
              chwilę pod tablicą rozdzielczą, zapewne wyłączył alarm, następnie zapalił
              silnik, ruszył, wykręcił... Siedzący w małym fiacie Rafał zamyślił się i na
              przejeżdżającego tam i z powrotem poloneza w ogóle nie zwrócił uwagi. Na kolejny
              wyjeżdżający samochód również by nie spojrzał, gdyby nie to, że o szybę przy
              jego twarzy puknęły nagle pazury i rozległo się krótkie alarmujące piśniecie.
              Rafał wyprostował się gwałtownie. Ujrzał tył skręcającego w kierunku Gagarina
              volkswagena, a za nim, prawie na środku jezdni, Chabra. Pies stał nieruchomo i
              wystawiał zwierzynę. Rafał nie zwlekał ani sekundy. Przekręcił kluczyk i z
              piskiem opon ruszył za znikającym samochodem. Na dwie sekundy przedtem Pawełek
              dostrzegł Chabra. Nie zdołał sprecyzować żadnej myśli, ale w głowie zapłonęła mu
              jakby błyskawica. Wystartował lepiej niż odpalona rakieta, pokonał trawnik,
              wypadł na jezdnię tuż przed nosem skręcającego Rafała. Rafał przyhamował.
              Pawełek przewinął się wokół maski, skulony wpadł do małego fiata, waląc się na
              rączkę biegów. Rafał nie odezwał się ani słowem, odepchnął go zaledwie na tyle,
              żeby rączką biegów móc manewrować i znów ruszył, temu kłębowisku obok
              pozostawiając troskę o zamknięcie drzwiczek. Przed znieruchomiałym z wrażenia
              Bartkiem pojawili się najpierw Chaber, a zaraz potem Janeczka.
              - Więc jednak zgadł - pochwaliła z uznaniem. - Nie patrz tak na mnie, nikt się
              nie spodziewał, że to złodziej, tylko Chaber wiedział i pokazał. Dobrze, że






              chociaż oni obaj zdążyli. Uważam, że trzeba zawiadomić porucznika, niech tu nie
              sterczy niepotrzebnie. Bartek poruszył się wreszcie. Był wstrząśnięty.
              Gwałtownie wybuchła w nim uraza i pretensja. Pawełek zdążył, a on nie, znów go
              ominą jakieś najpiękniejsze wydarzenia!
              -Do bani takie... - zaczął gniewnie, ale
              Janeczka z góry wiedziała, co usłyszy.
              - I tak wątpię, czy Rafał go dogoni - przerwała - Chyba że będzie mu zimno i
              gdzieś tam odbierze swoją kurtkę. Nie wiem, czy ten volkswagen grzeje od razu.
              -Od razu nie - odparł Bartek mimo woli. - Jak był zimny, to trochę potrwa, zanim
              zacznie. No i znów...
              - A ty myślałeś, że oni wszystko będą robić dla naszej przyjemności, tak? Ciesz
              się, że Chaber go wypatrzył. Idziemy. Piesku, szukaj porucznika! Gdzie
              porucznik?
              Chaber był psem mądrym w stopniu rzeczywiście nadprzyrodzonym. Porucznik
              Wierzbiński nie był pierwszym porucznikiem, z jakim kazano mu się zapoznać i
              potem go szukać. Mimo iż słowo brzmiało tak samo jak w innych wypadkach,
              miejscach i okolicznościach, wiedział, o którego porucznika chodzi jego pani i
              od początku doskonale się orientował, gdzie on się znajduje. Bez chwili wahania
              skierował się ku niepozornej furgonetce, zaparkowanej po drugiej stronie ulicy.
              Bartek przełamał w sobie śmiertelną urazę, ujrzał bowiem, iż jest świadkiem
              wydarzeń acz innego rodzaju, to jednak nie mniej atrakcyjnych. Ten pies wydał mu
              się wręcz nieziemski! Nic już nie mówiąc, wylazł spomiędzy skrzynek i udał się
              za Janeczką.
              Janeczka po krótkim namyśle popukała w tylne drzwi furgonetki.
              - Panie poruczniku! - zawołała półgłosem. - Ten złodziej już uciekł! Koniec
              pułapki! Drzwi uchyliły się, porucznik wyskoczył na jezdnię z jakimś dziwnym
              wyrazem twarzy. - Skąd wiedziałaś... - zaczął złym głosem i urwał. - A, pies.
              Rozumiem. Skąd wiesz, że złodziej uciekł?
              - Też od psa - odparła Janeczka smętnie. -
              Ukradł tego volkswagena. Miał doskonały pomysł, żeby udawać właściciela, w samym
              ubraniu, bez palta, ale ja przypadkiem widziałam, jak to palto, czy tam kurtkę,
              akurat zdejmował. I Chaber sprawdził, że to wcale nie właściciel, tylko obcy
              człowiek.
              Porucznik milczał chwilę, bo musiał się opanować.
              - Widziałem, jak pies coś wystawiał - powiedział, już spokojnie. - I
              przypuszczam, że mój pracownik widział to zdejmowanie palta. Przyznaję, że pies
              ma właściwsze skojarzenia i umysłowo nie sięgamy mu do pięt, nie mówiąc o węchu.
              Ale radiotelefon mam ja... - A numer? - zaniepokoiła się Janeczka. Porucznik
              popatrzył na nią tak, że nie pytała już o nic więcej. Pomanipulował przy
              urządzeniu, wywołał funkcjonariusza umieszczonego przy Gagarina i jego odpowiedź
              powtórzył wszystkim. -Pojechali w kierunku miasta. Niedobrze. No nic, tam też są
              radiowozy... - Lepiej niech pan jedzie za nimi osobiście - poradziła Janeczka. -
              Możliwe, że on będzie miał jakąś awarię, ten złodziej, może mu koło nawali, albo
              co. I wtedy złapie go pan prawie na gorącym uczynku. - Wolałbym, żeby mu nic nie
              nawaliło - odparł porucznik szczerze. - Wolałbym go dopilotować do jakiejś jego
              meliny, bo głowę daję, że tam będzie przebijał numery, i dopiero wtedy zyskam
              dowód, że ukradł. Teraz może nam wmawiać, że chciał się przejechać dla
              przyjemności. - Gorzej - poprawiła bezlitośnie Janeczka. - Może mówić, że przed
              chwilą żona dzwoniła, że coś się stało, jego dom się pali, albo ktoś z rodziny
              dostał apopleksji. Więc wsiadł w cokolwiek, a ten volkswagen był akurat
              otwarty...
              Wyraźnie było słychać, jak porucznik zgrzytnął zębami. Znów ujął radiotelefon.
              - Podjedź tu - powiedział. - Polecimy za nimi.
              - Czy my możemy też? - spytała Janeczka, za co Bartek był gotów paść jej do nóg.
              - W żadnym wypadku - odparł porucznik ostro. - Mówiłem wam... To nie są żarty,
              ci złodzieje strzelają. Nie będę się czepiał, że tu w ogóle jesteście, bo całą
              sprawę załatwił wasz pies i ja to doceniam. Ale gdybym wziął ze sobą osoby
              postronne, w dodatku nieletnie, jutro wylatuję z pracy. Karnie. Zależy wam na
              tym? W milczeniu przeczekali na chodniku jeszcze kilka chwil, po których
              furgonetki, porucznika i przybyłego na jego wezwanie poloneza nie było już
              widać. Bartek otworzył usta--No i oczywiście balona...






              - Czy ja coś mówię? - przerwała mu znów Janeczka z zimną wściekłością. - Wszyscy
              wyglądamy jak nie powiem co. Czy Chaber coś mówi? A kto tu w końcu ma największe
              zasługi? I w dodatku do domu musimy się dostać na piechotę, bo Rafał też
              przepadł. Możemy autobusem, ale chyba na gapę, bo bilety akurat miał przy sobie
              Pawełek. I nawet nie wzięłam portmonetki.
              - Mam trochę szmalu. Na taksówkę wystarczy.
              -To bardzo dobrze. Ale ja bym jeszcze poczekała.
              -- Na CO?
              Janeczka opanowała już wściekłość. Coś jej przyszło do głowy. W zadumie
              spojrzała w dal, a Bartek przyjrzał się jej z nagłym zainteresowaniem. - Tu
              stoją jeszcze dwa volkswageny - powiedziała. - A pułapki już nie ma. Co nam
              szkodzi popatrzeć? Na wszelki wypadek... - No pozwól! - błagał żarliwie Bartek w
              pół godziny później. - Pozwól, że ja! Niech też coś z tego mam, chociaż ten
              jeden raz! Dwóch młodych ludzi przy jednym z pozostałych volkswagenów usiłowało
              wyłączyć alarm. Otworzyli samochód prawie bez trudu i teraz obaj gmerali pod
              tablicą rozdzielczą, samochód zaś wył przeraźliwie. - No dobrze - zezwoliła
              Janeczka łaskawie i szlachetnym gestem podała mu parasolkę. - Tylko prędko, póki
              nic nie słyszą. Pełen szczęścia Bartek, nie kryjąc się wcale, przebiegł spod
              muru budynku ku tyłowi wyjącego volkswagena i z zapałem wsparł się na parasolce.
              Syk prawego koła zginął w wyciu. W dwie sekundy później oczekująca w cieniu
              Janeczka odzyskała swoją własność. - I do czego te alarmy są im w końcu
              potrzebne - powiedziała z niechęcią. - Sam popatrz, wyje i wyje, i żywej duszy
              to nie obchodzi. Gdzie właściciel? Głuchy, czy umarł?
              - Bo się włączają od byle czego i ludzie już
              się przyzwyczaili - odparł Bartek, zachwycony sytuacją. - Niedobre one są, to
              już wiadomo...
              Na drugim piętrze z brzęknięciem otworzyło się nagle okno.
              - Długo tak możecie?! - ryknął z góry męski głos. - W prawo, mówiłem! Na samym
              końcu, za popielniczką! W prawo przesunąć?
              Wycie wreszcie umilkło. Dwóch młodych ludzi
              wyjęło głowy z samochodu, jeden spojrzał ku
              górze.
              - Dobra, tato! - wrzasnął. - Nie mogliśmy namacać !
              Koło przestawało właśnie syczeć i już siedziało na obręczy. Bartek gwałtownie
              odzyskał przytomność umysłu.
              - Nawiewamy! - rozkazał szeptem. - Rany kota, to ich.
              - Tylko nie biegiem - ostrzegła Janeczka. - Idziemy zwyczajnie na spacer z psem:
              Chaber... Przy nodze!
              Dla Chabra te dwa słowa były rozkazem ścisłym i konkretnym. Nadbiegł i ruszył
              spokojnie, dotykając nosem kolana swojej pani. Mógł tak przejść kulę ziemską
              dookoła. Wszyscy razem
              wolnym krokiem podążyli ku ulicy Gagarina. Na samym rogu Janeczka zatrzymała się
              nagle.
              - Po pierwsze, źle zrobiliśmy - powiedziała zdecydowanie. - Już się
              zastanowiłam!. Trzeba było chociaż posłuchać, co mówią.
              - Mogę ci mniej więcej powiedzieć, co mówili - zaofiarował się Bartek. - Parę
              razy w życiu takie różne słowa słyszałem. - Nie chodzi o słowa, tylko o treść -
              zgromiła go surowo Janeczka. - Co im się, na przykład, wydaje, że dlaczego to
              koło wysiadło. Czy im w ogóle przyjdzie do głowy cokolwiek na temat złodziei,
              czy całkiem nic. A po drugie, to tam stoi jeszcze trzeci volkswagen, trzeba
              przynajmniej popatrzeć, w jakim wieku. Ile kilometrów ma przejechanych. Kradną
              nowe, ten zaplanowany im przepadł... - Nie przepadł, przecież go ukradli.
              -Ale już chyba wiedzą, że pożytku z niego nie będzie. Za to mają oczy w głowie i
              widzieli następną okazję. Albo może ukradnie go kto inny. W każdym razie
              wróciłabym. Na wszelki wypadek. - Od tych wszelkich wypadków to można małpiego
              rozumu dostać - zawyrokował Bartek, ale posłusznie zawrócił. Trzeci volkswagen
              nie był stary, mógł mieć najwyżej dwa lata, ale użytkowano go dość intensywnie,
              bo na liczniku widniało przeszło sto tysięcy kilometrów. Ustawiony został w
              najdalszym kącie parkingu, tak że niemożliwe było podjechać do niego ciężarówką.
              Janeczka zastanawiała się nad nim co najmniej dwie minuty. - No nie wiem -






              powiedziała w końcu trochę niepewnie. - Nie możemy tu stać i pilnować przez całą
              noc. Jest zimno i strata czasu
              okropna.
              - Sto jedenaście tysięcy dwieście osiem - zauważył Bartek z powątpiewaniem. - Na
              ich miejscu bym dał spokój, chyba że cofną licznik.
              - W ogóle na ten licznik nie spojrzą. Włamią się, przejadą przez chodnik, albo
              do tyłu, i do widzenia. Zabezpieczyłabym go na wszelki wypadek, a ten właściciel
              niech się cieszy, że go w
              dalszym ciągu ma. Zmienić koło, to nic takiego...
              Bartek bez słowa wyciągnął rękę. Janeczka podała mu parasolkę. Po bardzo krótkim
              wahaniu oparł się na dwóch kołach. Jedno mogliby zmienić także złodzieje, a
              właściciel nadal powinien się
              cieszyć, bo wymiana dwóch kół w obliczu utraty
              samochodu stanowiła samą przyjemność.
              Upojnie piękna operacja, zachwycające przebijanie syczących kół, dokonywane w
              szlachetnym celu i z korzyścią dla wszystkich, było rozrywką tak niebiańską, że
              Bartek prawie przestał żałować
              odjazdu Rafała i Pawełka bez niego. Został, niech
              będzie, stracił coś tam, ale I za to zyskał tu...
              - Wracamy taryfą? - zadecydował po męsku. - Taki cyrk to trzeba uczcić?
              -Proszę bardzo - zgodziła się Janeczka
              nieco uszczypliwie. - Szczególnie tego właściciela. Ciekawa jestem, co oni
              opowiedzą, Pawełek i Rafał, i co im się udało. Jak chcesz, możesz u nas
              poczekać, bo może wrócą o jakiejś
              ludzkiej godzinie.
              Mały fiat nie miał wielkich szans w konkurencji z nowym volkswagenem, ale na
              szczęście czerwone światła działały. - Pierwszy raz w życiu podoba mi się ta
              kretyńska sygnalizacja - powiedział Rafał z satysfakcją. - Żadnych zielonych
              fal, na hulajnodze można dogonić ferrari... - Za nim, albo obok! - syczał dziko
              Pawełek, ściskając w ręku swoją ciupagę. - Ja zdążę, jak Boga kocham...! - tona
              rzecz, że przy Bartyckiej zaczekali... Co zdążysz? Pawełek otworzył usta i
              zamknął je tak, że przygryzł sobie język. Nagle jasno pojął kłopotliwość
              sytuacji. Naganność metody, jaką obrali w walce ze złodziejami, uderzyła go
              niczym obuchem. Nie mógł tego przecież wyjawić Rafałowi, nie wolno było przyznać
              się absolutnie nikomu, tymczasem tutaj był zmuszony dokonać wykroczenia w jego
              oczach! I jak, nic nie mówiąc, skłonić go do ustawienia malucha we właściwej
              pozycji...? Trudności wydawały się tak imponujące, że Pawełek poczuł się niemal
              dumny. To było coś, nie każdemu udaje się wrąbać w takie kłębowisko! W dodatku
              brakowało czasu na długie rozważania, działać należało błyskawicznie. Volkswagen
              pozwolił się dogonić, bo przy Bartyckiej jego kierowca zatrzymał się na moment i
              odebrał kurtkę z rąk czekającego wspólnika, potem przyhamowały go czerwone
              światła przy Łazienkowskiej, potem przy wjeździe na most Poniatowskiego. Gdzieś
              jednak może mieć odrobinę szczęścia, przeskoczyć na żółtych i wtedy już wszystko
              przepadnie... - Co cię obchodzi? - powiedział do Rafała przez zaciśnięte zęby. -
              Kochasz ich? -Kogo?! - zdumiał się Rafał
              - Tych złodziei.
              -Zwariowałeś? I tak z miłości ich ganiam...?!
              -No to nie potrzebujesz wiedzieć... Znaczy, jak słowo piśniesz komu, w życiu się
              do ciebie nie odezwiemy! Ja to zaraz załatwię i co cię obchodzi jak! Celuj za
              nim, ale na pasie obok, i nie ma obawy, ja zdążę! Rafał nagle zrozumiał.
              Zamierzone przedsięwzięcie wydało mu się nie naganne, a wielce interesujące. -
              Bym wolał, żebyś zdążył dwa - wyrwało mu się. - Oba tylne, będą mieli równo, a
              przy jednym może ich zarzucić. Szkoda wozu... -Nie wiem, czy dam radę...
              Wymarzona okazja pojawiła się przy moście Syreny. Rafał puścił przed sobą
              mercedesa-tak-sówkę i zatrzymał się tuż za volkswagenem, na sąsiednim pasie.
              Jego drzwiczki znajdowały się akurat obok tylnych kół ściganego pojazdu. Pawełek
              wyprysnął na zewnątrz skulony, prawie w kucki, i energicznie podparł się
              ciupagą. Chciał przemknąć na drugą stronę, ale już nadjeżdżał i oświetlał go
              następny samochód, światła zaś zmieniły się na zielone. Volkswagen ruszył,
              Pawełek padł na fotel obok Rafała. -No, to teraz już daleko nie zajadą -






              mruknął, dając ujście jadowitej satysfakcji. Rafał kiwnął głową i też ruszył, z
              największym
              możliwym przyśpieszeniem, ale już znacznie spokojniej.
              - Zastanowiłem się - powiedział. - Lepiej, że nie zdążyłeś drugiego. Jedno można
              uznać za przypadek, dwa byłyby podejrzane. Co ona ma, ta ciupaga? - Jak to, co
              ma? - zdziwił się Pawełek. - Nic nie ma, skuwkę do podpierania i tyle. - To jak
              to zrobiłeś?
              - Trzeba było patrzeć. Ja w ogóle nic nie zrobiłem. Chciałem wysiąść może, ale
              zmieniłem zamiar. Bo co? -Bo nic. Nie patrzyłem i nic nie widziałem, kręcisz mi
              się tu cały czas jak łajno w przeręblu, a ja zajęty jestem. Afera mnie ciekawi,
              ale z pytaniami poczekam, aż przyschnie Ciekawe, gdzie ich dogonimy... Nastąpiło
              to przy wyjeździe na Żoliborz.
              - Cudo po prostu - opowiadał Pawełek już w domu, gdzie niecierpliwie czekali na
              wiadomości Janeczka i Bartek. - Pecha mieli, lewe koło im wysiadło. Na lewym
              pasie już byli i tam ich gliny dopadły. Myśmy stali za nimi, Rafał udawał, że
              się tak zaplątał i z grzeczności czeka, aż ruszą, ale o żadnym ruszaniu już mowy
              nie było. Więc nawet udawał, że im bardzo współczuje. Zaczęli to koło zmieniać i
              wtedy się porucznik przyplątał, nawet się zdziwiłem, skąd się wziął... - Miał
              przeczucie - wyjaśniła uprzejmie Janeczka. - Takie jasnowidzenie, że coś im może
              nawalić, koło na przykład. Ale nie był zadowolony. - Nie był? - zdziwił się
              Pawełek. - Bo co?
              - Bo mówił, że wolałby dojechać za nimi aż do meliny. Tego złodzieja będą
              musieli jutro wypuścić, bo on się udał tylko na przejażdżkę. - Skąd wiesz?
              - Tak mówił. To znaczy, porucznik miał przeczucie, że on tak będzie mówił. Tak
              się chciał przejechać, dla przyjemności, albo okropnie się śpieszył, bo dostał
              pilną wiadomość i złapał byle co, pierwsze, co mu pod rękę wpadło. -Coś
              takiego...! Fakt, właśnie tak mówił. Podobno sąsiad zadzwonił tam, gdzie on
              akurat był, i powiedział, że jego żonę, strasznie pijaną, jakiś obcy facet
              przyprowadził do domu. Więc się zdenerwował do niemożliwości i sam już nie
              wiedział, co robi... Pod uchylonymi drzwiami kuchni, gdzie Pawełek spożywał
              kolację, pani Krystyna i ciotka Monika popatrzyły na siebie. Z zapartym tchem
              podsłuchiwały bezwstydnie od samego początku, ale teraz im się urwało, bo na
              schodach ukazał się schodzący z góry Rafał. -Podobno deser jest u was... -
              zaczął. W tym momencie zadzwonił telefon. Pani Krystyna dla zachowania pozorów
              weszła do kuchni, ciotka Monika cofnęła się i podniosła słuchawkę. -Hej, proszę
              wszystkich! - zawołała gromko. - Porucznik Wierzbiński pyta, czy jeszcze nie
              śpimy i czy można wpaść na chwilę! Zaprosiłam go, ale w kuchni się chyba nie
              zmieści, więc może najważniejsze osoby przejdą do pokoju? - Woda się przed
              chwilą gotowała - powiedziała Janeczka, złażąc ze stołka. - Oni obaj niech jedzą
              ten deser do końca, bo inaczej nie będzie z nich żadnego pożytku. Wszyscy
              pójdziemy do pokoju i na pewno on się napije herbaty. Lepiej mu dać. -Nie mam
              nic przeciwko częstowaniu gości herbatą, ale dlaczego uważasz, że lepiej? -
              zainteresowała się pani Krystyna. Janeczka miała chwilowy przypływ
              lekkomyślności, z którego zbyt późno zdała sobie sprawę. - Bo wtedy zrobi się
              towarzyska atmosfera i głupio mu będzie kogoś z nas aresztować - wyjaśniła - A
              gdyby nie chciał pić, to będzie znaczyło, że jesteśmy podejrzani. Więc w każdym
              wypadku dobrze, bo się coś wyjaśni. Pani Krystyna powstrzymała cisnące się jej
              na usta pytanie, dlaczego ktokolwiek z rodziny miałby być podejrzany i
              aresztowany, uświadomiła sobie bowiem, że chyba zna odpowiedź. Udało jej się
              opanować nerwowe drgnięcie wewnątrz. Porucznik bardzo chętnie przyjął
              zaproszenie na herbatę, z czego wynikało, że rodzina państwa Chabrowiczów nie
              jest źle widziana w oczach prawa. Co najmniej trzy pełnoletnie, odrobinę
              zaniepokojone osoby doznały dużej ulgi.
              - Trochę za wcześnie to koło mu wysiadło - powiedział w przestrzeń, siadając
              przy stole. - Dla złodzieja wypadło szczęśliwie.
              - A dla panów nie? - zmartwił się Pawełek.
              -Dla nas wręcz przeciwnie.
              -Już zrozumieliśmy, jak to jest z tym łapaniem na gorącym uczynku - wtrąciła się
              Janeczka. - I wiemy, o co chodzi z tą ich meliną.
              Ona pewnie znajduje się na Żoliborzu. Może następnym razem jakoś do niej dojadą?






              Porucznik przestał oglądać przestrzeń, rozciągającą się na etażerce z kwiatami w
              salonie państwa Chabrowiczów, i przeniósł wzrok na idealnie grzeczną,
              niebieskooką, jasnowłosą dziewczynkę, wpatrzoną w niego doskonale niewinnym i
              pełnym współczucia spojrzeniem. Na jego twarzy mignęło coś w rodzaju podziwu, a
              pani Krystynie, matce dziewczynki, zrobiło się jakby odrobinę
              niedobrze. Pawełek odchrząknął z lekkim zakłopotaniem.
              - Te inne adresy - przypomniał zachęcająco. - Te Co to panowie od nas mają.
              Jeden nażoliborzu pilnujemy i prawie modlimy się,żeby dojechał szczęśliwie.
              - Aż żałuję, że to koło mu wysiadło. - Zmartwił się Pawełek.
              właśnie... Tak - odparł uprzejmie porucznik.
              Jakiegoś pecha mają ostatnio do kół.
              No, nie wszyscy...
              - A kto nie? - spytał podejrzliwie Rafał.
              - Ten polonez na przykład,z którego wysiadał wcześniej wspólnik,opiekujący się
              odzieżą.Stał przy Bartyckiej i okazuje się, że też był kradziony. Było
              szczęśliwie. Zgłoszenie sprzed dwóch dni. Również nie miał pecha,bo szans na
              odzyskanie nie widzimy żadnych i nie wiemy,gdzie garażuje. Nikt za nim nie
              pojechał,nasz błąd,ale naprawdę mamy za mało ludzi.
              Siedzący w kącie,w najgłębszym milczeniu, Bartek aż się otrząsnął. Pomyślał, że
              te ich wszystkie zamiary mają wielki sens. Rozszerzyć zakres
              działania,dokooptować wspólników, zorganizować całą akcję... Gdyby w ogóle
              zdążył skoczyć za Pawełkiem,gdyby też z nimi pojechał, mógłby ewentualnie zająć
              się polonezem... Z drugiej jednakże strony nie dysponował jeszcze odpowiednim
              narzędziem,a piechotą za sprawnym samochodem przecież by nie leciał...
              Postanowił rzetelnie przycisnąć Wiesia i cały jutrzejszy dzień poświęcić nodze
              od stołu...
              - Oni naprawdę strzelają? - spytała nagle pani Krystyna. Cała rodzina drgnęła
              silnie i utkwiła w niej wzrok, w którym pojawiła się rozmaita ilość zgrozy
              Porucznik zachował spokój. - Owszem - potwierdził - Niekiedy Zdarza się, że
              kradzieże są połączone z rozbojem Bywa czasem tak, że właściciel samochodu
              zostaje wywleczony przemocą i samochód odjeżdża, albo kierowca wysiada
              dobrowolnie, bo złodzieje grożą pistoletem - Ruska mafia - podsunął Rafał
              Porucznik znów się zgodził - Owszem Duża ilość przestępców wjechała w nasze
              granice Na szczęście rozbój z bronią w ręku, a także nielegalne posiadanie broni
              są traktowane odrobinę sensowniej niż przejażdżki samochodem i tych przestępców
              JUŻ się tak łatwo nie wypuszcza Za to stanowią większe zagrożenie i powodują, że
              ten proceder staje się coraz bardziej niebezpieczny Janeczka nagle zrozumiała
              Zgadła, dlaczego porucznik opowiada to wszystko przy tak licznych świadkach Ma
              nadzieję, że własna rodzina powstrzyma dzieci od ryzykownych wybryków Można
              powiedzieć, że podstępnie usiłuje związać im ręce i nogi - Tym bardziej
              potrzebna jest panu pomoc społeczeństwa - zwróciła mu uwagę potępiająco i z
              wielką naganą - W ogólę nie wiem, co by pan zrobił dzisiaj bez naszego psa
              Porucznik obejrzał się na zwiniętego w kłębek Chabra, śpiącego na dywanie pod
              telewizorem Z żalem pomyślał, że trzech takich pomocników bardzo ułatwiłoby całą
              robotę Niestety, nie było szans na używanie psa bez jego pani i pana - To się
              zgadza - przyświadczył wzdychając - Wyświadczył nam wielką przysługę, bo ci
              złodzieje w ogólę nie zorientowali się, że była pułapka Już po dzisiejszym
              wieczorze powinien dostać medal, albo kilo kiełbasy Gdyby jeszcze potrafił
              wyjaśnić mi tę zagadkę -Jaką zagadkę" - zaciekawiła się ciotka Monika
              - Zagadkę tych kół Trzeci raz złodziejom nie udaje się kradzież, bo nagle
              wysiadły koła W ciągu ostatnich trzech dni Interesuje mnie to ogromnie
              Popatrzył na wszystkich dookoła pytająco i z wyraźną nadzieją Siedząca wokół
              stołu rodzina, ta dorosła, milczała, przyglądając mu się wzajemnie z wielkim
              zaciekawieniem Janeczka i Pawełek zadumanym wzrokiem wpatrywali się w okno,
              Rafał w szalonym skupieniu wyławiał jakiś paproch z herbaty Bartek w kącie
              zrobił się prawie niewidoczny Cisza panowała przytłaczająca Porucznik westchnął
              ciężko
              -Jest to zjawisko równie, w gruncie rzeczy, użyteczne, jak niezrozumiałe -
              odezwał się wreszcie - Sprawdzaliśmy jezdnie, niczym szkodliwym nie były
              wysypane Naprawdę nie mógłbym się tutaj dowiedzieć czegoś na ten temat






              Rafał pozwolił sobie na wzruszenie ramionami. Dziadek pyknął z fajki. Panią
              Krystynę korciło straszliwie, żeby popatrzeć na dzieci, ale nie odważyła się, na
              wszelki wypadek. Odpowiedział w końcu wujek Andrzej. - Kiedyś na odcinku dwustu
              metrów na pustej szosie przebiłem sobie trzy koła - oznajmił. - Dwa, rzecz
              jasna, klejone. Też patrzyłem i nic nie było. Przypadki zdarzają się
              najdziwniejsze na świecie. Na waszym miejscu byłbym po prostu bardzo zadowolony.
              - My bywamy nawet uszczęśliwieni, niemniej jednak osobiście wolałbym to
              wyjaśnić. Bo możliwe, że takim znakomitym przypadkom w odpowiednich sytuacjach
              można by było dopomagać..? Pawełek poczuł jakby dziabnięcie ostrogą. Utrzymywane
              w straszliwym sekrecie wykroczenie zyskało nagle szansę przeistoczenia się w
              czyn słuszny i godziwy! Już otworzył usta, żeby gorąco przyświadczyć, ale
              powstrzymało go gwałtowne kopnięcie w kostkę. Janeczka odgadła, że porucznik
              stosuje tu perfidny podstęp. - Jeżeli pan sobie życzy, spróbujemy się tym zająć
              - zaproponowała uczynnie, co spowodowało nerwowe wzdrygnięcie się co najmniej
              trzech osób. Porucznik zaniepokoił się wyraźnie.
              - Nie nie, broń Boże! - zaprotestował z zakłopotaniem. - Mówiłem przecież i
              powtarzam, że macie się w to nie wdawać! Myślałem tylko...myślałem, że ktoś z
              państwa przypadkiem coś wie... No nic, zastosujemy inne metody. Jest późno,
              przepraszam za tę wizytę... -Wygłupiłam się i teraz to już wyraźnie widzę -
              powiedziała Janeczka ponurym szeptem. - Podejrzenia porucznika to jest nic i
              można je pod tramwaj podłożyć, ale z matką nie będzie dobrze. - Fakt -
              przyświadczył Pawełek szeptem niespokojnym. - Zacznie nas trzymać przy sobie, o
              rany. Albo znów coś każe obiecać. Myślisz, że naprawdę mogła zgadnąć? - Nie
              wiem. Boję się, że tak.
              - To co robimy?
              - Już mówiłam. Musi z nas wyjść jakaś taka okropna anielskość, żeby ich aż
              zemdliło. Przypomnij sobie, co ojciec najwięcej lubił, jak jeszcze był w domu. -
              No jak to? Nie pamiętasz? To takie coś, czego matka nie chciała robić, bo
              mówiła, że od tego można zwariować i ona nie ma tyle czasu... -A...! Już wiem.
              Różne mięso i kawałki kaczki, i utarte jarzyny, i ser, i coś tam jeszcze i
              wszystko razem zwinięte w coś. Jakby pyzy. Prawie pierogi, ale o wiele bardziej
              skomplikowane. To też chińska potrawa. Bardzo dobrze, nauczymy się robić tę
              chińską potrawę. Niech będzie nawet kilka chińskich potraw. W porządku, to już
              wiem, mamy z głowy. - Fajnie! - ucieszył się Pawełek, ciągle szeptem, i
              przestawił myśl na inne kwestie. - Ciekaw jestem, jak oni sobie dadzą radę bez
              nas na Żoliborzu i na Bonifacego. - Nie zajmuj się teraz Żoliborzem i Bonifacym,
              bo tu jest gorsza sprawa - zgromiła go siostra. - Ten pan Wolski do grobu mnie
              wpędzi. Albo się dowiem, co on robi, albo będę ciężko chora. Czekali pod domem
              pana Wolskiego, wśród zakamarków podwórza, ukryci w najciemniejszym miejscu. Od
              strony ulicy pilnował Chaber. Pana Wolskiego znał już doskonale, bardzo długo
              bowiem węszył pod jego drzwiami i zapamiętywał woń. Wiadomo było, że przybiegnie
              natychmiast, kiedy tylko pan Wolski opuści mieszkanie. A tu, na tym podwórzu,
              znów mogli się spotkać złoczyńcy i należało obejrzeć ich, i podsłuchać
              osobiście. Niewidoczni w głębokim mroku, na wszelki wypadek rozmawiali szeptem.
              -Bo pora roku jest niedobra - zaopiniował Pawełek. - W lecie, albo niechby na
              wiosnę, można na rowerze, można na wrotkach... Nikt mi nie powie, że nie dogonię
              autobusu, szczególnie w godzinach szczytu. - Już się skończyły godziny szczytu.
              - Poza tym, jest zima. Całe miasto by zwróciło uwagę. Czyste błogosławieństwo,
              ten pies, wiemy, że siedzi w domu, ale może tak siedzieć aż do jutra...
              - Jest! - przerwała mu gwałtownym szeptem
              Janeczka i zerwała się ze skrzynki. - Tamtędy wyszedł!
              W drzwiach budynku dostrzegła psa. Chaber niepojętym sposobem wiedział, że jego
              pani już go widzi, ukazał się tylko na chwilę, zakręcił i skoczył z powrotem do
              sieni. Popędzili za nim. Pan Wolski już się zbliżał do Puławskiej. Szedł
              spokojnie z tym swoim parasolem w ręku i znów skręcił w prawo. Nie oglądał
              wystaw, za to wszedł do parku Dreszera. - Co za okropny człowiek! - zirytowała
              się Janeczka.- Ciągle robi nie to, czego się po nim można spodziewać! Przy
              takiej pogodzie poszedł na spacer? -Może tylko przechodzi na durch...? Pan
              Wolski nagle usiadł na jednej z ławek, słabo widocznej w cieniu drzewa. Siedział
              nieruchomo, pilnowany przez psa. Janeczka i Pawełek pozostali na ulicy. Zajęli
              się oglądaniem ze wszystkich stron kiosku Ruchu i mogliby już niemal zrobić






              remanent, kiedy dopadł ich Chaber. - No! - sapnął Pawełek. - Ruszyło go. A już
              myślałem, że tak doczeka zapalenia płuc... Pan Wolski zrobił to samo, co
              poprzednim razem. Zatrzymał się obok przystanku i zaczął oglądać sklep z butami.
              Pośpiesznie uzgodnili sposoby działania.
              - Wsiądziesz za nim, może zdążysz - zarządziła Janeczka. - Wysiądziesz tam,
              gdzie i on, a my przyjedziemy następnym autobusem. Potem Chaber go znajdzie.
              - A dlaczego nie możemy wsiadać z nim
              wszyscy?
              - Bo zauważy. Dwie osoby z psem to zupełnie
              co innego niż jedna bez psa. I potem już będzie
              się pilnował do nieprzytomności.
              -Najgorsze, że nie wiemy, jaki to będzie
              autobus...
              - Idź tam od razu i udawaj, że też coś
              oglądasz. A ja mogę spacerować oddzielnie. Wsiądę, jeśli zdążę, jako obca
              osoba... Pan Wolski wsiadł do autobusu tak nagle, że Pawełka omal drzwi nie
              przytrzasnęły. Janeczka, przechadzająca się w pewnym oddaleniu, nawet nie
              zdołała się odwrócić. O odjeździe brata zawiadomił ją pies.
              - Doskonale - powiedziała do Chabra. -
              Kochany, dobry piesek. Możemy już czekać na następny autobus normalnie, na
              przystanku, jak ludzie...
              Pawełek znalazł się aż przy Wałbrzyskiej. Znów
              wiedział o nim Chaber, bo Janeczka nie dostrzegła brata, ukrytego w cieniu, za
              stojącą tam budką. Powiadomiona przez psa, wysiadła bez problemów. - No i czego
              się chowasz? - spytała z
              wyrzutem. - Żeby nie Chaber...
              - W nałóg mi weszło - odparł Pawełek ponuro. - Tu wysiadł i wsiadł w sto
              czterdzieści jeden. W tamtą stronę. Popatrzył na mnie, znaczy, wcale nie
              popatrzył, tylko tak jakoś zawadził o mnie oczami. Więc na wszelki wypadek
              stałem jak pień i widać było wyraźnie, że w nic nie wsiądę co najmniej do końca
              życia. Niech sobie nie myśli. A potem, na wszelki wypadek, wolałem, żeby mnie
              widać nie było, a wiedziałem, że on mnie wywęszy. Chaber, znaczy.
              -No dobrze - zgodziła się Janeczka. -
              Wsiadamy też i wysiadamy na każdym przystanku.
              -Może chociaż pierwszy możemy sobie darować?
              - W żadnym wypadku! Właśnie mógł przejechać tylko jeden przystanek, specjalnie,
              dla niepoznaki. A jeśli cię podejrzewał i chciał zmącić, mógł wsiąść w ogóle w
              co innego, niż mu potrzebne, i zaraz się przesiadać.
              - No to od razu mogę ci powiedzieć, że
              powysiadamy tak przez dwa dni. To sto czterdzieści jeden rzadko jeździ. -
              Wszystko rzadko jeździ. Będziemy wsiadali
              w cokolwiek, byle w odpowiednią stronę...
              Przepowiednia Pawełka nie sprawdziła się, cała podróż potrwała zaledwie godzinę
              i dwadzieścia minut. Chaber był psem inteligentnym, o nieobecności pana
              Wolskiego na kolejnych przystankach informował od razu i można było łapać
              następny autobus. Wreszcie pojawiło się miejsce, gdzie pan Wolski był.
              -Nareszcie! - wykrzyknęła Janeczka triumfująco, aczkolwiek głosem przytłumionym
              na wszelki wypadek. - Tu wysiadł! Dalej polazł piechotą. Gdzie jesteśmy? Zajęci
              penetracją przystanków, nie zwracali dotychczas uwagi na przemierzaną trasę i
              dopiero teraz się rozejrzeli. Pawełek gwizdnął znacząco. -Ejże! Bonifacego...!
              Chaber zdecydowanie prowadził w dalszy ciąg ulicy, od Sobieskiego ku Wiśle.
              Janeczka poczuła piknięcie emocji. Tu właśnie miał stać kolejny samochód,
              wytypowany do kradzieży, i w tę stronę kierował się tajemniczy pan Wolski ze
              swoim specjalnie spreparowanym parasolem. Niemożliwe, żeby nie miało to ze sobą
              jakiegoś związku! Dokąd udał się poprzednim razem, nie było wiadomo, ruszył w
              tym samym kierunku, ale to nie świadczyło o niczym, w połowie drogi mógł zmienić
              trasę. Może za każdym razem udaje się na miejsce przestępstwa i może na przykład
              wczoraj krył się gdzieś w okolicy Podchorążych...? - Okropnie podejrzane -
              wymamrotała nieufnie pod nosem.
              - Co mówisz? - nie dosłyszał Pawełek.






              - Mówię, że to podejrzane. Mówię, że przychodzi mi do głowy, że on może
              pilnuje... Należy do szajki, a ten parasol ma... to znaczy, używa go... do
              zatrzymania pościgu...
              - Ale w poprzednich miejscach go nie było!
              I nie zatrzymał Rafała, a to myśmy byli pościg! I pod naszym domem też go nie
              było! - Skąd wiesz? Nie pytaliśmy Chabra. Ale ja się wcale nie upieram, tylko
              tak mi się plącze po głowie... -Dobra, zobaczymy, co tutaj będzie... Chaber
              prowadził pewnie i szybko, bez wahania skręcił wkrótce na jakieś podwórze za
              jakimś budynkiem. Przejazd był tam ciasny. Brama wprawdzie miała normalne
              rozmiary, ale zaraz za nią leżały potężne rury, ułożone tak, że zagradzały
              drogę. Pawełek odsapnął i przyjrzał się temu z uwagą. - TIR-em nie wjadą -
              ocenił. - Choćby pękli. Chyba żeby rozwalili ten drugi słup. Przed sobą, w głębi
              podwórza, usłyszeli jakieś głosy. Zupełnie ciemno nie było, bo miasto zawsze
              świeci, blask padał z okien i lamp nad drzwiami, ale jasne plamy układały się
              nierównomiernie, a pomiędzy nimi panował mrok. Chaber wiedział już wszystko i
              nie musiał iść wprost po śladach. Przemknął okrężną drogą, kryjąc się w cieniu,
              aż doprowadził dokładnie tam, gdzie trzech ludzi awanturowało się i pomstowało,
              zmieniając koło w samochodzie. Nie podchodzili do nich, cofnęli się ku budynkowi
              i zatrzymali w ciemności za wielkim świerkiem, rosnącym prawie przed drzwiami
              wyjściowymi. -Primo, pan Wolski tu był - sprecyzowała sytuację Janeczka. - Po
              drugie, nic nie rozumiem.
              Patrz, volkswagen stoi normalnie, a koło zmieniają w tym obok. Co to jest? - Na
              moje oko, audi - odparł Pawełek.
              - No więc właśnie. Mowa była o volkswa-genie i zgadza się, jest. Tymczasem audi
              ma załatwione... ile? Dwa czy trzy? - Na moje oko, trzy.
              - No więc owszem, nikt nie ukradnie volks-wagena, jeżeli obok kotłuje się cały
              tłum przy tym audi, ale wcale nie wiem, czy audi nie goniłoby ukradzionego
              volkswagena. Rozumiesz, to, co mi przyszło do głowy, unieszkodliwił pościg. -
              Całkiem wydaje mi się to możliwe - przyznał Pawełek. - Poza tym, nikt się tu nie
              będzie barłożył przez całą noc, jeszcze może zdążą zawieźć dzisiaj dwa do
              wulkanizacji, ale trzecie dopiero jutro. W nocy pójdą spać. - Toteż właśnie.
              Pawełek zastanawiał się przez chwilę.
              - O nie, tego to ja tak nie zostawię - rzekł
              stanowczo. - Volkswagen też łatwo nie odjedzie...
              - Ale tu gdzieś powinna być policja -- przerwała Janeczka z lekkim niepokojem. -
              Dopiero teraz mi się przypomniało. Możliwe, że nas widzieli. - No i bardzo
              dobrze.
              - Jakie dobrze? Masz źle w głowie.
              -Jeśli nas widzą, już wiedzą, że jak te koła siadały, nas nie było. Przyszliśmy
              dopiero teraz, już po wszystkim. Znaczy, te koła, to nie my; Co, nie składa się
              dobrze? Janeczka kiwnęła głową.
              - No owszem, rzeczywiście. Po trzecie, pana Wolskiego już nie ma. Chaber mówi,
              że poszedł dalej. Zaraz, piesku, chwileczkę, zaraz tam pójdziemy... Ale wobec
              tego musisz się postarać o volkswagena tak, żeby tego nikt nie zobaczył - Za
              głupiego mnie masz? - obraził się Pawełek. - Ale przednie - dodał z nagłym
              niepokojem. - Tylnych nie dam rady. Czekaj, oba przednie, niech mają równo.
              Bardzo liczę na to, że to powietrze zejdzie im, zanim się zdążą dobrze
              rozpędzić, bo katastrof to ja na razie nie mam w planach. Oderwał się nagle od
              boku Janeczki i znikł w mroku. Przez chwilę Janeczka widziała go obok
              zmieniających koło ludzi, przyglądał się im ciekawie, po czym znikł jej z oczu i
              po pół minucie znów zmaterializował się obok. -No...?
              - No to teraz nawiewamy. Cud świata ta ciupaga, weszła jak w margarynę i nic,
              nawet szmeru. Już nas nie ma. - Prowadź, piesku - powiedziała Janeczka,
              znalazłszy się na ulicy. Chaber poprowadził kawałek dalej, przebiegł na drugą
              stronę jezdni i zakończył zabawę na przystanku autobusowym. - -Sto
              siedemdziesiąt dwa tędy jeździ - przeczytał Pawełek.- No to jesteśmy w domu
              wYSzedł Odwalił robotę,wsiadł i spokojnie wrócił.
              - Wobec tego też wsiadamy i sprawdzimy, czy wrócił.
              Przez całą drogę Janeczka toczyła rozważania.
              - Właściwie nie wiem, co się okaże, bo myślałam,że teraz powinien pojechać na
              Żoliborz. Chociaż ten na Żoliborzu stoi w garażu i muszą tan zrobić






              włamanie,więc to jest co innego.Nie wie,że my wiemy,bo by wiedział,że wie
              policja. Ciekawe,czy go tam widzieli i czy porucznik ma jakieś podejrzenia. I w
              ogóle dziwię się, że komuś zmieniali koła tam,a nie gdzieś na drodze, bo Bartek
              mówił,że pan Wolski ma w parasolu takie cieńsze.Nic mu nie syczy... skręcił -
              Owszem, zaczęli odjeżdżać - przerwał Pawełek.- Przecież widziałaś,jak on
              stał.Wcale nie zaparkowany,tylko cofnięty niezły kawałek, więc widocznie ruszyli
              i od razu poczuli,że jest w znim coś nie tak. Obejrzeli te koła... Możliwe, że
              próbowali pompować.
              - NO dobrze,więc to się zgadza.I teraz nie wiem,co zrobić.Chcę wiedzieć,co sobie
              myśli policja i chcę wiedzieć,co zrobi pan Wolski.Jak to załatwić, żeby się do
              niego przyczepić jak pijawka,bo całą dobę na okrągło,to nie da rady... Kłopoty z
              panem WOlskim wcale nie uległy zakończeniu. Wysiadł z autobusu, wszedł do
              swojego domu,przeszedł przez sień i natychmiast wyszedł drugą stroną Zawiadomił
              o tym Chaber Pobiegli za nim, przedostali się przez podwórze i przez następny
              budynek wybiegli na Racławicką Chaber popędził ku Puławskiej Kiedy w galopie
              dotarli do rogu ulicy, pan Wolski znikał JUŻ, oddalaiąc się w kierunku północnym
              -Rany, co za facet - sapnął gniewnie Pawełek - Lata Jak z pieprzem Jeżeli znów w
              coś wsiądzie - I dużo byśmy wiedzieli bez psa - odsapnęła Janeczka
              Pan Wolski tym razem nie posługiwał się komunikacją mieiską Krokiem tak szybkim,
              że prawie zmusił ich do ciągłego biegu, podążył aż za skwer Morskie Oko, przed
              Dworkową nagle skręcił i przy ostatnim budynku nad skarpą znikł w głębi
              dziedzińca Nie odnaleźliby go bez pomocy Chabra, ale pies nie miał najmniejszych
              wątpliwości Kryjąc się za budynkiem, dostrzegli w mroku sylwetkę przeciwnika Pan
              Wolski całkowicie przestał się spieszyć, powoli spacerował wzdłuż zaparkowanych
              samochodów, zatrzymywał się, przechodził pomiędzy nimi, po czym nagle
              zrezygnował z tego spaceru, wyszedł na ulicę Dworkową i podążył ku Puławskiej -
              To Jest Jakiś taki, przez którego można zwariować - stwierdził z gniewem Pawełek
              - Całą noc tak będzie latał? Dziewiąta dochodzi i matka nas zabije Janeczka
              milczała, skupiona i czujna Pan Wolski zachowywał się zagadkowo i tę zagadkę
              musiała rozwiązać Inaczej, czuła to wyraźnie, groziło jej pęknięcie, albo inna
              ciężka dolegliwość. Mnóstwo pomysłów przychodziło Jej do głowy Pan Wolski
              uspokoił się wreszcie, zakończył swoje osobliwe przechadzki i wrócił do domu
              Pawełek również chciał wracać do domu, ale Janeczka uparła się przemierzyć
              ponownie całą przebytą przed chwilą trasę. Do domu wysłała Chabra - Idź, piesku,
              do mamusi - poleciła. - Powiedz, że zaraz wracamy. - Skąd wiesz, że nie będzie
              nam potrzebny? - zaprotestował niepewnie Pawełek. - Mamy oczy w głowie i musimy
              tylko obejrzeć te samochody, przy których on się plątał Nic więcej. I też
              wracamy, a w razie gdyby trzeba było śledzić go w nocy, załatwimy to
              dyplomatycznie. -Jak dyplomatycznie?
              - Wyjdziemy oknem i przez dziurę, jak już wszyscy pójdą spać.. Kiedy natknęli
              się wreszcie na samochód, którego wszystkie cztery koła wyraźnie zaczynały
              mięknąć, Janeczka wydała z siebie triumfujące pufnięcie, a Pawełek popatrzył na
              siostrę ze zdecydowanym podziwem. Mógł sobie pozwolić, bo w mroku nie było widać
              jego wyrazu twarzy. -No...? - spytał z zainteresowaniem.Janeczka energicznym
              krokiem ruszyła w stronę domu.
              - Przede wszystkim zapisałam numer i rób sobie, co chcesz, ale musimy się
              dowiedzieć, kto jest właścicielem Naprawdę, a nie na niby Tak podejrzewałam w
              ogóle. Ten pan Wolski coś robi.. - Nawet widać co - mruknął Pawełek. - Maniacko
              przebija opony. - I uważasz, że dlaczego? Bo ma takie hobby? Ja chcę wiedzieć, o
              co mu chodzi Już myślałam, że prawie wiem, ale okazuje się, że nie całkiem. No
              dobrze, lecimy do domu, a potem będziemy myśleć. Pani Krystyna zaczynała już być
              zdenerwowana nieobecnością dzieci, kiedy pojawił się pies Machał ogonem i
              okazywał wyraźne rozradowanie, wiedziała zatem, że przysłali go jako forpocztę,
              żeby wcześniej zawiadomić o swoim powrocie. Poczekała spokojnie. -Dzieci, nie
              chcę się czepiać... - zaczęła, kiedy szczęknęły drzwi i jej dzieci wtargnęły do
              holu. - Wiemy - przerwała od razu Janeczka. - Dlatego przysłaliśmy Chabra
              Staramy się z całej siły nie wracać późno wieczorem, ale czasem się może
              zdarzyć. - I już nawet nie wstąpiliśmy do Bartka - dodał Pawełek z wyrzutem.
              -Czy wizyta u Bartka jest obowiązkowa? - spytała pani Krystyna, odrobinę
              zdezorientowana.






              - problemy Mamy z nim rozmaite. w ogóle sama wiesz - że spoczywają na nas
              dodatkowe obowiązki - podjęła Janeczka - żeby nie my, JUŻ byś nie miała
              samochodu.
              - Wasz ojciec wcale by się tym nie przejął. OJCiec kupił nowy samochód - wyznała
              - Właśnie - dostałam list Volvo
              - Volvo? - zastanowił się Pawełek zdejmując buty - Volvo nie kradną.
              - No, może - Nie - zgodziła się Jego matka - Tak To znaczy, nie wiem Ale
              istotnie, wolałabym, żeby go nie ukradli. Janeczka zdjęła kurtkę i uporała się
              wreszcie z jej wieszaniem - I co-? - zainteresowała się - Zostanie z tym volvem
              w Algierii Jeszcze prawie przez półtora roku? Przecież sam mówił, że bez sensu
              Jest mieć tam porządny samochód, bo pył pustynny wszystko zniszczy -Nie --
              odparła pani Krystyna - Ojciec wraca wcześniej, Arabowie zrywają kontrakty Ale
              Płacą odszkodowanie, a w ogóle OJCIeC przyjeżdża na święta Przyprowadzi to volvo
              i zostawi, a potem wróci w marcu na zawsze.
              - Z odszkodowaniem? - upewnił się Pawełek
              - Podobno tak Myślałam przedtem, że pojedziemy do niego i razem wrócimy przez
              Europę, ale w tej sytuacji to nie ma sensu W każdym razie nowe volvo stanowi
              czysty zysk Janeczka zatrzymała się w drzwiach kuchni i popatrzyła na matkę z
              głęboką naganą - I ty byś chciała, żeby Je od razu ukradli? - spytała
              potępiająco - Jeszcze fiata, jeszcze używanego volkswagena, ale nowe volvo?
              Nasze własne"? Pani Krystyna wydawała się nieco stropiona
              - A czy muszą je od razu ukraść? Już się czają? I w ogólę uważasz, że co możemy
              zrobić? - Zlikwidować szajkę złodziei samochodowych - odpowiedział Pawełek
              energicznie i przepchnął się do kuchni - Głodny jestem Czy to coś w garnku jest
              do jedzenia? - Nie, to na jutrzejszy obiad - odparła pani Krystyna, również
              wchodząc do kuchni - Dzieci, na litość boską, może jednak tę szajkę
              likwidowałaby raczej policja ? Słusznie zaczęłam mieć obawy Kategorycznie
              zabraniam wam mieszać się w takie rzeczy Orientuję się, że zdobywacie skądś
              różne przedziwne wiadomości i proszę bardzo, tymi wiadomościami policję możecie
              uszczęśliwiać. Ale na tym koniec
              Janeczka wypatrzyła produkty kolacyjne, kanapki z wędliną i sałatkę z cykorii.
              Ustawiła to na stole. Zdenerwowana pani Krystyna zapaliła gaz pod czajnikiem.
              Pawełek rozłożył serwetki śniadaniowe. - Z talerzami nie będziemy się wygłupiać
              - oznajmił stanowczo. - Za dużo potem tego zmywania. Janeczka zdołała odzyskać
              zachwianą na chwilę równowagę. Wyraźny zakaz matki bruździł straszliwie i
              okropnie im wchodził w paradę. Należało jakoś zmiękczyć to twarde stawianie
              sprawy. -My im tylko troszeczkę pomagamy - powiedziała uspokajająco. - Zresztą
              wcale nie my, tylko Chaber. Wywęszy co trzeba, powiemy o tym policji i oni już
              resztę zrobią, a my się trzymamy z daleka. Nikt nas nie widzi i w ogóle sama
              wiesz, że na żadne niebezpieczeństwo nie zamierzamy się narażać. -I o jednym
              takim podejrzanym też już coś wiemy - wyrwało się Pawełkowi trochę niewyraźnie,
              bo nie zwlekał z jedzeniem. - Doniesiemy glinom. Janeczka nie zdołała go kopnąć,
              ponieważ ulokował się po drugiej stronie długiego stołu i nie sięgała nogą tak
              daleko. Była zdania, że pan Wolski należy do nich i nie powinno się jeszcze o
              nim opowiadać. Skoro jednak Pawełek zaczął, musiała ratować sytuację. - Taki
              jeden pan - powiedziała, zanim pani Krystyna zdążyła zadać pytanie. - Plącze się
              koło tych kradzionych samochodów, widzieliśmy go na własne oczy i Chaber go
              rozpoznał. Jeszcze nie wiemy, czy należy do szajki, ale na wszelki wypadek... -
              Tak - przerwała jej matka stanowczo. - Na wszelki wypadek wszystkie
              spostrzeżenia macie zgłaszać porucznikowi. Zostawił swój prywatny numer
              telefonu, bardzo o to prosił i ja się zgadzam na wasz udział w tej okropnej
              aferze, ale pod warunkiem, że tak właśnie będzie wyglądał. Nic nie zrobicie
              sami, tylko zawiadomicie go o wszystkim. Macie mi to obiecać uroczyście. Jej
              dzieci przez chwilę jadły tak, jakby od miesiąca nie miały nic w ustach. Takiej
              obietnicy nie wolno było składać bezmyślnie w żadnym wypadku. Musiała zostać
              jakoś złagodzona, albo sformułowana bardziej dyplomatycznie, tak, żeby został
              margines pewnej swobody. Już i tak podjęte wcześniej zobowiązania i obietnice,
              złożone ojcu, w jakimś stopniu zatruwały im życie i rzucały kłody pod nogi na
              pięknej drodze rozmachu; jeśli teraz poprzysięgną matce nic nie robić sami,
              egzystencja przeistoczy się w najprawdziwszą niewolę... Pani Krystyna ze
              straszliwą wyrazistością widziała, że jej dzieci coś knują, całej prawdy






              jednakże odgadnąć nie zdołała. Pomyślała, że bez kompromisu tu się nie obejdzie
              i złagodziła swoje żądania.
              - Wycofuję - powiedziała sucho - Wystarczy mi obietnica, że powstrzymacie się od
              bezpośredniego kontaktu z szaJką złodziei i nie będziecie próbowali nikogo łapać
              oraz wszelkie informacje Przekazywać porucznikowi
              Janeczka zastanowiła się JUŻ w trakcie wyPowiedzi matki Owszem, to mogli obiecać
              najuroczyścieJ w świecie, żadnych bezpośrednich kontaktów ze złodziejami nie
              mieli w planach zamierzony i JUŻ stosowany kontakt był wątpliwie pośredni, a
              łapanie jakiś bandziorów gołymi rękami w ogólę nie wchodziło w rachubę
              Zasadniczego punktu programu matka, na szczęście, nie dotknęła Pan Wolski
              wprawdzie wymykał się z rąk, ale tylko częściowo Nawet stu poruczników nie
              zdołałoby zastąpić Chabra - W porządku - powiedziała, przełknąwszy wielki kęs
              kanapki - To możemy obiecać. Zatrzymała się uczciwie czekaJąc na Pawełka, bo
              matka znała ich metody i wiedziała co oznaczało milczenie Pawełek kiwnął głową
              -Dobra, obiecujemy - mruknął niechętnie
              -Porucznikowi powiemy wszystko - podjęła
              Janeczka - Ale czy on nam też coś powie? Chcemy wiedzieć. - powie powie -
              zapewniła pani Krystyna, która przez ten czas uświadomiła sobie Jak cenna w tej
              całej sprawie może być dla niej Pomoc policJi - co chcecie wiedzieć - - chcemy
              wiedzieć, ukradli, czy nie I tak dalej.
              Mnóstwo rzeczy. Nie mogę ci wszystkiego wyliczać przy Jedzeniu Na ten temat
              uzyskacie napewno. Pani Krystyna spojrzała na zegar kuchenny - Może dziś JUŻ
              jest trochę za późno, za kwadrans dziesiąta - ale mówił, że mogę do niego
              zadzwonić -Przed dziesiątą.
              - To jeszcze wcześnie - sprostowała Janeczka - Dzwonimy. - zaraz Zerwała się od
              stołu, wybiegła do holu i wzieua słuchawkę telefoniczną. Numer porucznika był na
              leżącym obok telefonu notesie, zaczęła go wykręcać. Pani Krystyna jej nie
              Powstrzymywała. Porucznik wyraził się, że w nagłych wypadkach można dzwonić aż
              do północy. matka, z dwojga złego wolała znęcać się nad porucznikiem niż narażać
              własne dzieci. słysząc, że siostra zyskała połączenie, Pawełek poderwał się od
              kuchni z ostatnią kamapką w ręku.
              -I co? - spytała Janeczka. - Co tam było, na Bonifacego?
              - Chyba wiecie? - usłyszała dość cierpką odpowiedź. - Byliście tam przecież? - I
              widzieliśmy tylko, że jacyś ludzie zmieniali koło w audi, a volkswagen spokojnie
              stał obok. I nie wiemy, co dalej. - Co dalej, to ja też nie wiem - odparł
              porucznik. - Na volkswagena mają całą noc. Ludzie czekają, ale wątpię, czy ma to
              sens, bo z kołami volkswagena też jest coś nie w porządku. Ktoś pilnuje, żeby te
              samochody nie nadawały się do jazdy i muszę przyznać, że podejrzewałem was. Ale
              w tym wypadku odpadacie, przyjechaliście już po wszystkim, więc bardzo
              przepraszam za podejrzenia... Janeczka odwróciła się i porozumiewawczo pokiwała
              głową do Pawełka. Pawełek omal się nie udławił resztką kanapki. -Na Żoliborzu
              jest zasadzka, rezultaty poznam jutro - mówił dalej porucznik. - Jak widzisz,
              informuję porządnie o wszystkim. Chciałbym teraz usłyszeć jakieś wiadomości od
              was... - Zaraz - powiedziała Janeczka. - Czy może pan nam powiedzieć, do kogo
              należy samochód WIO 2412? BMW, wygląda jak nowe. - A o co chodzi? -
              zainteresował się porucznik z nie skrywaną zachłannością. - Też zostało
              ukradzione? -Nie, ale przypadkiem wiemy, że też ma kłopoty z kołami. Stoi przy
              trzecim domu od Puławskiej, w stronę skarpy, pomiędzy Morskim Okiem a Dworkową.
              Widzieliśmy je po drodze. Porucznik milczał przez chwilę. - Jutro - powiedział
              wreszcie. - Jutro się dowiem i zapewne będę mógł wam powiedzieć Czekaj, niech
              zapiszę. BMW. WIO 7417 Kto ie załatwił? - Nie my - zapewniła Janeczka lodowatym
              głosem. - Oglądaliśmy tam samochody wyłącznie na wszelki wypadek, jak wracaliśmy
              do domu I JUŻ było z głowy... - Ten pan Wolski to jest moja ciężka zgryzota
              - powiedziała Janeczka nazajutrz późnym popołudniem. odkładając tornister na
              stołek w warsztacie Bartka. - Wiedziałam, że was tu znajdę... Powinno się go
              śledzić bez przerwy a tymczasem proszę, chociażby dzisiaj! Chyba przestanę na
              razie chodzić do Beaty, bo w dodatku nigdzie tam niczego nie ukradli. Specjalnie
              patrzyłam.
              - Dobra, to ja mogę - zaofiarował się Bartek
              - Chociaż on mnie zna... Ale ostatecznie w oczy mu włazić nie potrzebuję! -Nie
              dasz rady! - westchnął z żalem Pawełek. - Nam się to udaje wyłącznie dzięki PSU.






              Potworny facet, lata jak z propelerem, wyłazi z domu wszystkimi stronami ni z
              tego, owego Tylko Chaber...
              - A co z Wiesiem- - spytała Janeczka
              Bartek wzruszył ramionami i skrzywił się niechętnie --Mnie się zdaje, że odpada
              Podejrzany Sam
              zaczął o samochodach i tak wypytywał, jakby chciał flaki ze mnie wypruć I wił
              się jak cała kolonia zaskrońców I wtedy mi się przypomniało że o tym jego bracie
              coś chyba słyszałem, wdał się w jakieś takie podobno Nie pracuje, a szmalem się
              mocno szasta, to z powietrza go nie ma, nie?
              - On jest całkiem dorosły.
              -Dwadzieścia dwa lata Dobra, powiem. Zaczęło mi chodzić po głowie, czy on
              przypadkiem nie ma czegoś wspólnego z tymi kradzieżami Bez powodu Wiesiem nie
              szarpnęło Więc JUŻ bym się od niego trzymał z daleka Popatrzył pytająco Janeczka
              i Pawełek zgodnie kiwnęli głowami Janeczka przysiadła na stole i zapatrzyła się
              w okno
              -Nie jest dobrze - zawyrokowała - Strasznie dużo rzeczy nie zostało jeszcze
              załatwione Wiesio do niczego, Stefek chory - Już mu lepiej - wtrącił Pawełek.
              - Trzeba w jakiś sposób Wiem Pan Zajrzał
              -Co pan Zajrzał
              -Z panem Zajrzałem trzeba nawiązać współpracę Mówił o tych kluczykach, które
              złodzieje dostają gdzieś tam.. Niech się dowie dokładnie No dobrze, jeszcze raz
              pójdę do Beaty Na chwilę zapanowało milczenie Zadumana Janeczka patrzyła w okno
              - Ty a jakby tak ten brat Wiesia faktycznie był w szajce i jakby go tak namówić,
              żeby przeszedł na naszą stronę - zaproponował niepewnie Pawełek - Wtyczka? -
              zainteresował się Bartek i potrząsnął głową. - Nie zgodzi się. Dla forsy i ze
              strachu
              -Frajer Prędzej czy później pójdzie do więzienia
              Janeczka drgnęła nagle i zeskoczyła ze stołu.
              - Pan Wolski - wysyczała dzikim szeptem. Pawełek i Bartek poderwali się z
              miejsca. - Gdzie O, niech ja kichnę, to jest okazja...!
              -Idziemy - zarządził Bartek, niezmiernie przejęty - Psa macie przy sobie
              Obejrzał się, chwycił z półeczki klucze. - A między ludźmi może się dowiadywać,
              co kto kupił - mamrotała Janeczka do siebie, dążąc JUŻ ku drzwiom - I gdzie to
              trzyma
              -Co tam szemrzesz- - spytał niecierpliwie Pawełek, przepychając ją na zewnątrz -
              Puść Chabra za nim. Co kto gdzie trzyma - -Potem wam powiem Piesku
              Pan Wolski szedł spokojnym krokiem w stronę ulicy Puławskiej Puścili go do
              przodu, bo wiadomo było, że Chaber jego tropu nie straci. Należało tylko mieć go
              w zasięgu wzroku, żeby
              wiedzieć, w co wsiądzie, w razie gdyby zdecydował się jechać komunikacją
              miejską. Pan Wolski tym razem wsiadł do tramwaju.
              Tramwaj miał czerwone światło i stał na przystanku dostatecznie długo, żeby
              zdążyli wsiąść również, z tym że do następnego wagonu. Ulokowali się w przodzie,
              co przyszło iM bez trudu, był to bowiem czwarty kolejny tramwaj i jechał
              prawie pusty.
              -Teraz tylko patrzeć gdzie wysiądzie! - polecił Pawełek. - My to nic. Jest z
              nami pies. Znajdzie go nawet w- piekle.
              Pan Wolski dojechał aż do Świętokrzyskiej. TaM dopiero wysiadł i uczynił to
              jakoś tak okropnie, że ledwo za nim zdążyli. Tylko Chaber Miał właściwe
              przeczucie, poruszył się i wyskoczył pierwszy.
              - Pan Wolski! - wyszeptała mu Janeczka do ucha, właściwie niepotrzebnie, bo i
              tak była pewna, że to nadludzko mądre zwierzę doskonale wie, kogo ma pilnować.
              Pan Wolski szybkim krokiem podążał z powrotem, ku Chmielnej. Na Chmielnej, przed
              kinem Atlantic, nagle przestał się śpieszyć.
              Pooglądał wystawy, przespacerował się pomiędzy
              zaparkowanymi samochodaMi, kulał nawet odrobinę i podpierał się parasolem, po
              czym powoli udał się w kierunku Zgody.
              -Dwie osoby idą za nim - rozkazała Janeczka - Ja tu jeszcze popatrzę razem z
              Chabrem, a potem was dogonimy. Pawełek i Bartek nie protestowali. Janeczka
              naiwyraźniej w świecie miała jakąś myśl, na dyskusje brakowało czasu Pawełek
              wywijał ciupagą, Bartek niósł na ramieniu ozdobną nogę od stolika Ruszyli za






              panem Wolskim również wolno, udając zainteresowanie sklepami Janeczka znów
              pochyliła się do ucha psa
              - Chaber, pieseczku, moje złoto - wyszeptała czule - Pokaż, co pan Wolski robił
              i Pokaż pana Wolskiego Chaber był przyzwyczajony do tego rodzaju poleceń i
              doskonale wiedział, jak ma je spełniać Z nosem przy ziemi poszedł dokładnie
              trasą pana Wolskiego, przemknął między samochodami i utkwił nagle przy jednym
              kole Janeczka rozejrzała się szybko, stwierdziła, że nikt Jej się nie przygląda
              i skrupulatnie sprawdziła owo koło. Pawełka i Bartka dogoniła przy Szpitalnej
              Szli w kierunku Nowego Światu - Przedziabał forda - oznajmiła z satysfakcją -
              Dwa koła mu załatwił Zapisałam numer Więc Jednak on chyba nie należy do szajki
              Właściwie robi to samo co my, tylko jakoś trochę inaczej - Uczciwie mówiąc, my
              robimy to samo co on ~ sprostował Pawełek - W końcu on zaczął I możliwe, że wie
              więcej.
              - przez to swoje podwórze - ciągnęła Janeczka, nie sprzeczając się o kwestię
              pierwszeństwa - Podsłuchuje złoczyńców, możliwe, że oni się tam spotykają
              codziennie, albo prawie codziennie Jedzie gdzie trzeba i załatwia ten samochód,
              przeznaczony do ukradzenia Ale ja uważam, że źle robi -Dlaczego źle? - zdziwił
              się Bartek - Mnie się wydaje, że bardzo dobrze - Nie Ja to JUŻ zrozumiałam i
              porucznik ma rację Niech kradną i niech jadą do
              tych swoich melin, i niech się ich tam łapie, i te meliny im się likwiduje Ile
              tego w końcu może być? A dziabać należy wtedy, kiedy się nie da inaczej. -
              Znaczy, gliny powinny wiedzieć - zaopiniował Pawełek - Znaczy, on z mmi nie
              współdziała Znaczy, tego... Nie wiem co -Dobra, popatrzmy, co zrobi dalej -
              zaproponował Bartek
              Pan Wolski kontynuował swoje podróże po mieście Na Nowym Świecie poczekał na
              autobus, wsiadł w sto szesnaście i dojechał aż do Bonifacego Udało im się wsiąść
              za nim bez zwracania na siebie uwagi
              -To jest jego ulubiona ulica - mruknął Pawełek z rozgoryczeniem, wysiadając w
              ostatniej chwili, bo pan Wolski, jak zwykle, wyskoczył z autobusu znienacka,
              stosując tempo błyskawiczne. W podobnym tempie przeniósł się na drugą stronę
              ulicy, wsiadł w pierwszy nadjeżdżający autobus i wrócił do ulicy Gołkowskiej Tam
              wykończyła go komunikacja Ciągle jeszcze czekałna przystanku, kiedy następnym
              autobusem zdążyli go dopaść - To niemożliwe, żeby tylko jeździł tam i z powrotem
              - powiedział stanowczo Bartek - Chyba że jest pomylony kompletnie Na co on
              czeka!
              - Zaraz się dowiemy - uspokoiła go Ja-neczka - l nie wiem, co zrobić, ale
              wsiadłabym w to samo co on, bo tu wszystko rzadko jeździ On chyba nie ma oczu w
              plecach. Spróbujemy zdążyć za nim -Ty, słuchaj - powiedział Bartek JUŻ w
              autobusie sto pięćdziesiąt dziewięć. - Ten wasz pies przypadkiem nie jest
              jasnowidzący? Bo, jak Boga kocham, wcześniej się ruszył niż pan Wolski. Ledwo
              się ten autobus pokazał, on JUŻ wiedział, że trzeba wsiadać Skąd mu się to
              bierze? - Przeczuwa - odparła Janeczka z wyższością - Pan Wolski się nastawił na
              wsiadanie i Chaber to wyczuł w tym samym momencie Jak ci mówię, że ten pies to
              jest perła i brylant - Perła i brylant to w ogólę świństwo w porównaniu z nim -
              zawyrokował Bartek z głębokim przekonaniem i Janeczka spojrzała na niego
              zdecydowanie przychylniej Pan Wolski dojechał do pętli, a potem uczynił coś,
              przez co omal nie przestali wierzyć własnym oczom Pozwolili mu się oddalić,
              udając, że sami idą w przeciwnym kierunku, niewidoczni w ciemnościach zawrócili
              i podążyli za. psem. Następnie ujrzeli z daleka widok niewiarygodny do tego
              stopnia, że do końca prawie podejrzewali Jakąś pomyłkę, źle widzą w mroku, albo
              mają halucynacje Pan Wolski przełazi przez ogrodzenie bardzo eleganckiej,
              ukrytej w zieleni willi, coś robił na Jej terenie, po czym przełazi z powrotem
              na zewnątrz Następnie spokojnym krokiem udał się do przystanku autobusowego
              naprzeciwko elektrociepłowni.
              -Niech mnie struś kopnie cztery razy - szepnął Pawełek z mieszaniną zdumienia i
              podziwu - Co to ma być? Takiego wapniaka jeszcze w życiu nie widziałem -No to
              JUŻ teraz wiem na pewno - odszepnął Bartek uroczyście - On udaje chorowitego
              starego pryka Jak on jest chorowity, to Ja też. Co on tam robił, po co wiązki
              Ranv wszystkie pieniądze świata, żeby się dowiedzieć - Zaraz się dowiesz za
              darmo - zapewniła go Janeczka - Chaber, chodź, piesku -Ona się z nim najlepiej
              dogada - poinformował Pawełek kumpla, podsadzając siostrę - No, przełaź Trudno,






              trzeba się z tym pogodzić, że ona, a nie my -Właściwie nawet dobrze, że jest
              taka pora roku i wcześnie robi się ciemno - westchnął wysoko filozoficznie. - w
              dzień by tak nie było. Janeczka objawiła się z powrotem po trzech minutach.
              Pochyliła się, podstawiła plecy, Chaber skoczył bez trudu. Następnie zręcznie
              wspięła się
              na siatkę przy słupku, przewinęła wierzchem i
              zjechała na podtrzymujących ją dwóch dżentelmenów.
              - Nadzwyczajne - powiedziała z podziwem. - Mercedes tam stoi. Jeszcze z pół
              godziny i będzie stał na samych obręczach.
              Dążąc do przystanku śladami pana Wolskiego, omawiali zdumiewającą sprawę.
              Podejrzenia Pawełka, jakoby pan Wolski dziurawił opony samochodowe
              hobbystycznie, z samego maniactwa, z jednej strony nabierały rumieńców, z
              drugiej bladły. Pod wpływem czystego i nieskalanego maniactwa dziurawiłby
              cokolwiek, co by mu wpadło pod rękę; dalekie podróże i staranny wybór
              kazały mniemać, że w tym szaleństwie istnieje jakaś metoda. Janeczka, rzecz
              oczywista, zapisała numer pokrzywdzonego mercedesa.
              -Ten nasz porucznik obłędu dostanie od samego dowiadywania się o właścicieli -
              rzekła z przekonaniem. - Powinniśniy może powiedzieć mu o panu Wolskim, ale ja
              nie chcę.
              -Dlaczego? - zaciekawił się Bartek.
              - Bo chcę sama dojść. Zawsze tak jest, że jak sam nie dojdziesz, potem ci nic
              nie powiedzą. Albo najwyżej połowę, i też to jest do niczego.
              A ten pan Wolski.
              - Gryzie ją - wyjaśnił zwięźle Pawełek.-
              Wracamy do domu i dzwonimy do porucznika. Szczególnie że iuz powinien wiedzieć
              wszystko o Bonifacym i o Żoliborzu
              - Niemożliwe - powiedział Rafał niedowierzająco - Nie przeczę, owszem, słyszałem
              takie różne rzeczy o tych dostojnikach, pożal się Boże, państwowych, ale żeby do
              tego stopnia - Dwie osoby o nich mówią - zwrócił mu uwagę Pawełek z wielkim
              naciskiem - Chaber i porucznik Jeszcze porucznik może się mylić, ale Chaber
              wykluczone
              Siedzieli w pokoju Rafała, który bez przesadnych protestów oderwał się od nauki
              Nie było na razie wiadomo, jak wykorzystać te dwa elementy, Rafała i jego
              samochód, ale na wszelki wypadek należało zabezpieczyć sobie możliwości Rafał, w
              każdym razie, musiał być nastawiony i dysponować odrobiną luzu - Robimy wszystko
              metodycznie - oznajmiła Janeczka i otworzyła zeszyt w kratkę - Zapisywanie
              bardzo pomaga Proszę, pierwsze Ten samochód za Siekierkami, ten mercedes w
              ogródku Andrzej Lipka, wiceminister w Ministerstwie Finansów Pan Wolski go
              przedziabał i chyba nie bez powodu
              -Może nie lubi go osobiście - mruknął Rafał
              -Możliwe - zgodziła się zimno Janeczka - Drugi, którego nie lubi osobiście, to
              prokurator Wiśniewski Kazimierz. Przedziabał go na Chmielnej
              - To był ford - wtrącił Pawełek - Fordy mniej kradną
              - Trzeci Przedziabał go koło Morskiego Oka Własność jakiegoś Tadeusza Purchla
              Jeszcze nie wiemy, kto to jest ten Purchel, ale wiemy, że mieszka na Sadybie, w
              takim jednorodzinnym domku, przystawionym do innych - Slums - powiedział Rafał
              smutnie
              -Co
              - Slums Jeden mój kumpel mówi, że dokładnie tak samo wyglądają najgorsze slumsy
              w Kanadzie Takie dla najbiedniejszych obcokrajowców Z krajów nisko rozwiniętych
              -No dobrze, mieszka w slumsie na Sadybie Nie wiemy, co robi, więc powinno się to
              sprawdzić Wyjdzie z domu na przykład, wsiądzie i odjedzie samochodem I co Rafał
              milczał przez chwilę, mężnie znosząc natrętnie pytające spojrzenia - I wtedy ja
              mam za nim jechać, tak Fajnie Ale zwracam wam uwagę, że mnie jednak zależy na
              zdaniu tej matury Wiem, że jeszcze jest pierwsze półrocze, ale chcę się dostać
              na studia -Jest o tym gadanie od początku świata - przerwała mu Janeczka
              - bardzo dobrze wiemy, że musisz być w pierwszej trójce - Co najmniej
              - Dobrze, co najmniej Żeby się dostać. I nikt ci nie każe stróżować przed jego
              domem. Dowiemy się najpierw, jak on w ogóle postępuje, czy na przykład wraca do
              domu na obiad, czy wychodzi wieczorem i tak dalej I już będzie wiadomo, kiedy






              się na niego zaczaić. Więc najwyżej zmarnujesz dwa popołudnia. Po namyśle Rafał
              kiwnął głową. - Dobra, dwa popołudnia może być. Ostatecznie nawet trzy. Mnie też
              się nie podoba to rozpanoszone złodziejstwo, tylko wypraszam sobie... Jak by tu
              powiedzieć... Nie życzę sobie być świadkiem... Nic w ogóle nie wiem o tych
              waszych ciupagach, i czym tam jeszcze, i nic nie chcę wiedzieć! - W razie
              potrzeby zawsze możesz popatrzeć w inną stronę - pouczyła Janeczka. - A żeby się
              tak jeszcze zaczaić na te TIR-y na szosie! - wyrwało się Pawełkowi marząco. - Na
              te z kradzionymi samochodami. Gdzieś się przecież czasem zatrzymują... Rafał
              przesunął krzesło nieco dalej od biurka, przechylił je do tyłu i oparł o ścianę.
              Był to jego ulubiony sposób siedzenia, dzięki czemu ciotka Monika JUŻ dwa razy
              zmieniała całe komplety krzeseł. - A skąd będziesz wiedział, które jadą z
              kradzionymi samochodami? - spytał krytycznie. - Wszystkie załatwisz? Jak cię
              złapią, nogi ci wyrwą z tyłka! - Akurat mnie złapią! - prychnął wzgardliwie
              Pawełek. - Ale fakt, które z samochodami, nie wiadomo...
              - One jadą tranzytem - wtrąciła Janeczka. - Od niemieckiej granicy do ruskiej.
              Tak słyszałam od pana Zajrzała. Powinno się mieć umówionego celnika, który dałby
              znać... - I w ogóle powinna to załatwić policja, a nie wy - przerwał Rafał. -
              Ale pomysł sam w sobie nie jest zły. Mówiliście im o tym? - Jeszcze nie. I nie
              wiedzą o panu Wolskim.
              -Może tylko ukrywają, że wiedzą?
              - Nie - powiedziała Janeczka stanowczo. - Gdyby wiedzieli, to te samochody,
              podziabane przez pana Wolskiego, byłyby dla nich znajome i całkiem inaczej by z
              nami rozmawiali. Porucznik zwyczajnie powiedział, do kogo należą i chciał
              wiedzieć, po co nam to, ale nie czepiał się za bardzo. Zlekceważył. Więc nie
              wie. -No to trzeba mu powiedzieć.
              - Powiemy - zapewnił uspokajająco Pawełek. - Tylko przedtem jeszcze chcemy tego
              Purchla. -Dobra, na Purchla się piszę - zgodził się Rafał. - Trzy popołudnia,
              nie więcej! Puknął w podłogę przednimi nogami krzesła i przysunął je do biurka.
              -On wcale nie przez maturę ma tak mało czasu - powiedziała konspiracyjnie
              Janeczka, schodząc ze schodów. - On ma narzeczoną. Pawełek ze zdziwienia aż się
              potknął na stopniu.
              - No to co? narzeczonych Już miał przecież tysiące
              - Ale teraz ma taką wyjątkową Widziałam go z nią raz, jak poszłam do sklepu
              Przywiózł ią, wysiadła przed fryzjerem i trzeba było zobaczyć Jak on na nią
              patrzył Jakby zgłupiał kompletnie Bardzo ładna Pawełek się zatroskał
              -Niedobrze Matura i narzeczona razem to może być za dużo Może się postarać, żeby
              go porzuciła? " - Zwariowałeś, jakby go porzuciła, byłby w ogólę do niczego A ty
              sam, jakby Karolina w sobotę nie przyjechała, to co byś zrobił-? Pawełek
              zaczerwienił się okropnie i zaczął bąkać coś niewyraźnego Janeczka nie
              oczekiwała jasnej odpowiedzi, wzruszyła ramionami i otworzyła drzwi pokoju brata
              - Może akurat nie będzie z nią umówiony Poza tym, ona też zdaje maturę w tym
              roku tylko chodzi do innej szkoły Do tej na Dolnej - Skąd wiesz?
              -Z Chabrem byłam w tym sklepie Pawełek nie dociekał dalej, obecność psa i
              odrobina czasu jego siostry wystarczyły żeby wiedzieć wszystko Nie wnikał w
              szczegóły Po umyśle błąkały mu się dwa cudowne obrazy przemieszane ze sobą
              Wielkie, siadające z sykiem opony TIR-ów i czarne, roześmiane oczy Karoliny Sam
              JUŻ nie wiedział, co wydaje mu się piękniejsze Z wysiłkiem wrócił do tematu, na
              co zdecydowany wpływ miał ton jego siostry - Przestań teraz głupio myśleć, tylko
              się zastanów nad tym, co mówię Jak sprawdzamy tego Purchla? Purchel dostarczył
              emocji olbrzymich
              - Tu mam wszystko zapisane - powiedział Bartek - Bo to się potem zapomina Wyjął
              z kieszeni kilka pogniecionych karteczek i rozprostował je na tapczanie Janeczki
              W zebraniu produkcyjnym wziął udział także Rafał - Jazda - zażądał energicznie -
              Niech ja się dowiem, co on robi Sam zadecyduję, gdzie i kiedy czatować A propos,
              zapomniałem was zapytać, jak to tam w końcu było z tymi wózkami, które mieli
              rąbnąć Podobno wiecie - Wiemy - potwierdziła Janeczka - Na Bonifacego wcale nie
              ukradli, a na Żoliborzu owszem Ale dopiero przedwczoraj w nocy I wczoraj
              porucznik dopadł tej meliny, na którą tak czatował, i bardzo się cieszy Zamknął
              pięciu różnych i już ich ma Gdzie była melina, nie chciał powiedzieć Rafał
              ucieszył się również






              - Bardzo dobrze, zawsze to jakiś sukces No to JUŻ, jedziemy po Purchlu Kto
              zaczyna? - Mogę ja, bo byłem pierwszy - odparł Pawełek i również wyjął z
              kieszeni świstek papieru. - Też mam zapisane Wrócił na obiad o szesnastej
              dwadzieścia miej więcej To znaczy uważam że to był obiad, bo niby po co by
              wracał. Wyleciał potem o szóstej bardzo się śpieszył wsiadł do samochodu i JUŻ
              go nie było Wrócił o dziewiątej piętnaście Do dziesiątej nie wyszedł a co dalej,
              to nie wiem -Środa to była - podjął Bartek - w czwartek na obiad wrócił, zgadza
              się Potem zrobiło się coś dziwnego Pokazał się pan Wolski połaził trochę i
              poszedł. Zaraz potem, piętnaście PO szóstej to było, wyleciał Purchel, wsiadł do
              samochodu, odjechał i nie minęło dziesięć minut, jak wrócił Na piechotę Poszedł
              do domu za piętnaście minut przyjechała taksówka, tą taksówką odjechał Do wpół
              do jedenastej go nie było a dalej nie wiem. bo ojciec powiedział, że przed
              jedenastą mam być w domu Teraz do akcji wkroczyła Janeczka
              -W piątek na obiad przyjechał o czwartej dwadzieścia Swoim samochodem, nie
              taksówką Potem wyszedł piętnaście po piątej i wrócił o wpół do ósmej, Jeżeli
              wyszedł o północy to ja już tego nie widziałam. Za to widziałam co innego.
              Zatrzymała się na chwilę i popatrzyła na wszystkich wzrokiem pełnym triumfu - No
              - popędził ją niecierpliwie Bartek
              prawie dam głowę Prawie, bo było ciemno To jest ten sam, którego widziałam na
              podwórzu
              Z wyraźną podejrzliwością, wsiadł i ruszył. Zaraz za nim ruszył mały fiat,
              ogromnie zatłoczony Przygnieciona Chabrem Janeczka czuła się szczęśliwa Prawie
              rozchorowała się, kiedy poprzednim razem ten okropny Purchel znikł, jej z oczu,
              odjeżdżając samochodem Teraz wreszcie mogła udać się za nim, patrzeć na niego
              cały czas, dowiedzieć się, dokąd jedzie i co zrobi Bez względu na pożytek, jaki
              wyniknie z tej, wiedzy Dodatkową błogością napełniały ją ostatnie osiągnięcia.
              Porucznik okazał się człowiekiem rzeczywiście przyzwoitym i przekazał im
              szczegóły akcji na Żoliborzu Złapano dwóch facetów, którzy włamywali się do
              garażu. Specjalnie odczekano, aż włamali się do końca, uruchomili samochód i
              odjechali. Pojechano za nimi Nie wiedzieli, że są pilnowani i dojechali do owej
              tajemniczej meliny, gdzie już czekało trzech następnych Do kosmetyki samochodu
              przystąpili od razu i wtedy porucznik wkroczył, szczęśliwy i zachwycony, że
              wreszcie ma sytuację jednoznaczną i pozbawioną jakichkolwiek wątpliwości Z
              garażu zdjęto odciski palców, w melinie złapano ich na gorącym uczynku, zgarnął
              wszystkich pięciu i mowy JUŻ nie było o wypuszczeniu po czterdziestu ośmiu
              godzinach Samochód z Bonifacego natomiast nie został wcale ukradziony,
              właściciel bowiem zwulkanizował koła, ulokował go na strzeżonym parkingu za
              panem Wolskim. Od razu mi się wydał jakiś znajomy i jestem pewna, że to był on.
              No dobrze, prawie pewna. Informacja wydała się ogromnie ważna i przez chwilę nie
              było wiadomo, co z nią zrobić. -Ha - wrzasnął Pawełek. - Z tą taksówką! Pan
              Wolski! Przedziabał mu! Po tym okrzyku nastąpiło ogólne poruszenie. Bartek nie
              mógł się nadziwić samemu sobie. -Nawet mi do głowy nie przyszło! - za-przysięgał
              się. - Niby człowiek wie, ale słowo daję, tak sobie zwyczajnie przeszedł
              spacerkiem i nic! A miał ten parasol... Patrzyłem cały czas i nic! -Zdolny facet
              - pochwalił Rafał.
              - To teraz już jestem zupełnie pewna - oznajmiła z satysfakcją Janeczka. - Pan
              Wolski go pilnuje. No nie wiem, ale chyba trzeba z nim będzie w końcu
              porozmawiać. - W każdym razie wiadomo, że trzeba czatować - przerwał jej Rafał i
              podniósł się z tapczanu. - I już wiadomo, kiedy. Mogę jutro, o wpół do piątej,
              chyba wystarczy? Niech będzie przez trzy dni. Psa bierzemy? - No pewnie - odparł
              Pawełek. - On w ogóle ważniejszy niż my wszyscy razem wzięci... Nazajutrz
              rozpoczęło się polowanie, tak owocne, że przeszło najśmielsze nadzieje. Pan
              Purchel wyszedł z domu o wpół do szóstej. Opony już zwulkanizował i samochód
              miał na parkingu. Obszedł go dookoła, przyjrzał mu się i nie dał się namówić,
              żeby pozostawić go złodziejom na wabia. Teraz istniała szansa na kolejny sukces.
              Pan Purchel nie jechał szybko i mały fiat nadążył za nim bez trudu. Nie jechał
              także daleko, dotarł na Mokotów i zatrzymał się na Asfaltowej. Wysiadł,
              starannie zamknął samochód i wszedł do budynku. Rafał JUŻ wcześniej zwolnił, tak
              że zatrzymał się za nim dopiero, kiedy pan Purchel znikł wewnątrz. -I co te.. -
              zaczął, ale nie dokończył pytania. Pawełek bez słowa wyprysnął z malucha i znikł






              w tym samym wejściu. -Może mu się uda zobaczyć, na które piętro poszedł i w
              ogóle do kogo - powiedziała z nadzieją Janeczka. - Jak nie, puścimy Chabra. Już
              go zapoznałam z tym podejrzanym bałwanem, jak czatowaliśmy razem pod jego domem.
              - Wysiadamy? - spytał Bartek
              Janeczka zawahała się. Odpowiedzi udzielił Pawełek. Wypadł z budynku jak z procy
              i runął do samochodu. - Gazu! - wrzasnął zdyszanym głosem do Rafała. - On wraca
              i leci jak z pieprzem! Pojedzie dalej! Ostatnie słowa wymówił JUŻ w trakcie
              jazdy, bo Rafał nie zwlekał. Ledwie zdążył objechać forda, z wyjścia szybkim
              krokiem wyłonił się pan Purchel i również ruszył. Wyprzedził małego fiata przy
              Rakowieckiej.
              -I co tam było? - spytała Janeczka. Pawełek złożył relację - Tam są wejścia od
              tyłu. Druga klatka, wlazłem za nim, na drugie piętro poleciał, połapałem się, że
              mieszkania siedem i zdążyłem spojrzeć na listę lokatorów I jak ci powiem, kto
              tam mieszka, niech ja się skicham, słowo daję, że pękniesz - Ktoś znajomy -
              odgadła sucho Janeczka. - Pewnie któryś z tych przedziabanych, od pana Wolskiego
              Który? Pawełek nie bawił się dalej w zagadki, zaczynał JUŻ przywykać do
              bystrości własnej siostry - Wiśniewski Kazimierz - oznajmił. - Prokurator
              Bartek nie zdołał powstrzymać zachwyconego prychnięcia Otworzył usta, ale wlazł
              mu do nich koniec ogona Chabra, więc nic nie powiedział. -I co - spytał Rafał
              - I mało słyszałem przez te dwa piętra no, jedno, bo wlazłem wyżej, ale wyszło
              mi, że nie ma go w domu Pojechał go szukać. "Tam go złapię", powiedział. Pan
              Purchel pchał się do Śródmieścia Rafał trzymał się go bez wielkich problemów
              Dojechali tak aż do Alej Jerozolimskich, pan Purchel skręcił w prawo, potem znów
              w prawo, znalazł kawałek miejsca na Emilii Plater, zaparkował lewymi kołami na
              chodniku i wysiadł
              - Do licha - syknął Rafał, przepuszczając przed sobą hotelową taksówkę. - Ja
              wysiądę, a ty nie wiem co - powiedział szybko Pawełek Wyskoczył, zaledwie Rafał
              zwolnił, i poszedł za panem Purchlem Pan Purchel wszedł do hotelu Bez chwili
              namysłu Pawełek wszedł za nim, w ułamku sekundy przygotowując sobie wyjaśnienie,
              że w tym hotelu mieszka jego WUJ, który przyjechał ze Stanów Zjednoczonych Nim
              doszedł do środka holu, wiedział JUŻ, że ten WUJ jest Murzynem, a wujem został
              przez poślubienie jego ciotki Kiedy błysnęło mu, co by na to powiedziała ciotka
              Monika, omal nie zachichotał głośno Dalszy ciąg snuł się sam, po następnych
              dwóch krokach okazywało się, że ten WUJ mieszka nie w Mariocie, tylko w
              Metropolu, pomylił hotele Pan Purchel nie wybierał się gdzieś wysoko, bo
              zlekceważył windy Poszedł po schodach, wiodących na drugie piętro Pawełek szedł
              pół piętra za nim. Ujrzał, że pan Purchel skręca w prawo, przyśpieszył i zdążył
              jeszcze zobaczyć, gdzie wchodzi Rafał miał ślepe szczęście, samochód zaparkowany
              prawie na rogu Nowogrodzkiej odjechał tuż przed nim i zwolnił miejsce Rafał
              wepchnął się tam czym prędzej, zaparkował podobnie jak pan Purchel, częściowo na
              chodniku, i zgasił silnik
              - Co teraz? - spytał niepewnie.
              -Zaraz się dowiemy - powiedziała odwrócona do tyłu Janeczka. - Obaj weszli do
              hotelu widziałam. Pawełek zaraz wróci i powie. Pawełek pojawił się po paru
              minutach. Otworzył drzwiczki, ale nie wsiadał, wetknął tylko głowę. - Całkiem
              krewa - rzekł z zakłopotaniem - Wlazł do kasyna. Tam wpuszczają od osiemnastu
              lat. Nie ma siły. musisz iść za nim i zobaczyć co zrobi. Rafał zawahał się, bo
              wizyta w kasynie kojarzyła mu się przede wszystkim ze stratami materialnymi. - A
              jak tam się coś płaci...?
              -Podzielimy na trzy części - zadecydowała natychmiast Janeczka. - Zapłacisz
              tylko jedną trzecią. Trudno, to są koszty handlowe. - Na cztery - zgłosił się
              szlachetnie Bartek.
              - Ja też należę.
              -Jakie handlowe, zgłupieliście? - zaprotestował Rafał, ale zaczął wysiadać z
              samochodu - Szczęście swoją drogą, że osiemnaście lat skończyłem miesiąc temu.
              Dobra, poczekajcie tu a jakby wam było zimno, możecie polatać po Nowogrodzkiej.
              Zamknięta dla ruchu. Zaledwie znikł w obrotowych drzwiach, Janeczce coś przyszło
              do głowy - Ale do hotelu wpuszczają nieletnich też? - spytała Pawełka.
              - Nikt się do mnie nie przyczepił - odparł Pawełek, sadowiąc się w fotelu. - W
              ogóle nikt nie zwrócił uwagi i w dodatku widziałem tam jakieś dwa bachory. - A
              gdzie to kasyno?






              - Na drugim piętrze, chociaż nie wiem, może pierwsze, ale chyba drugie. Po
              schodach na prawo i napis wisi. - I dopiero przez ten napis nie wpuszczają?
              -Dopiero przez.
              - W takim razie ja też tam pójdę. Aż do napisu.
              -Po co?
              -Nie wiem. Na wszelki wypadek...
              -Z psem?
              - A był tam jakiś zakaz?
              - Nie, żadnego nie widziałem.
              - No to z psem. W razie czego odeślę go do was.
              Pawełek i Bartek nie protestowali. Konieczność przekazania inicjatywy Rafałowi
              nie podobała im się okropnie i myśl, że Janeczka znajdzie się w pobliżu, była
              mocno pocieszająca. Pawełek przeczekał przejeżdżające samochody, wysiadł,
              wypuścił siostrę i psa i już po chwili obydwoje znikli w obrotowych drzwiach.
              Janeczka schody ujrzała od razu i skierowała się na nie bez namysłu. Chaber
              zachowywał się tak elegancko, że nikt nie miał prawa przyczepić się do niego.
              Szedł przy nodze, spokojny, cichy i prawie niezauważalny. Razem dotarli na
              drugie piętro i dostrzegli wejście do kasyna. Rafał znalazł się tam odpowiednio
              wcześniej. Doznał ulgi, że nie musi nic płacić, podpisał się pod oświadczeniem,
              że jest pełnoletni, oddał kurtkę w szatni, rozejrzał się i nagle uprzytomnił
              sobie, że nie bardzo wie, jak ten cały Purchel wygląda Widział go, owszem, trzy
              razy, najpierw pod jego domem, potem na Asfaltowej i wreszcie tutaj, jak
              wysiadał, ale wszędzie było dość ciemno i widział go niewyraźnie. A tu w ogóle
              wyłącznie od tyłu. Zdoła go rozpoznać...? Może metodą eliminacji? Nie gruby, nie
              brodaty, nie patykowate wysoki, bez okularów, nie rudy i nie łysy. Już po
              krótkiej chwili zorientował się, że wybór pozostaje mu niewielki. Przeszło
              połowa klientów kasyna składała się z południowców, łatwych do odróżnienia. Przy
              stołach ruletki panował wprawdzie tłok, ale ten tłok trwał niejako w miejscu,
              nie kłębił się, i oglądając spokojnie każdy stół po kolei, można było przyjrzeć
              się głowom i twarzom graczy. Sięgnąwszy po rozum do głowy, Rafał zawyrokował, że
              ten Purchel siedzieć nie może, przyszedł przed chwilą, a tłok wydaje się
              długotrwały, musi zatem stać. Należy, wobec tego, w pierwszej kolejności
              obejrzeć gości stojących. I nagle zobaczył go. Przy najbliższym stole jeden
              osobnik stojący pochylał się nad drugim, siedzącym. Rafałowi wpadła w oko
              sylwetka, identycznie pochylał się przy otwieraniu samochodu. Przyjrzał się
              twarzy, widocznej z profilu, obszedł stół i popatrzył na nią od frontu. Owszem,
              pasowało. To właśnie tego faceta widział trzy razy w ciągu ostatniej godziny. Na
              wszelki wypadek obrzucił szybko wzrokiem pozostałych, ale nikt więcej się nie
              nadawał. A zatem ten stojący i pochylający się to musiał być Purchel. Przyjechał
              tu szukać Wiśniewskiego, wobec czego siedzący jest Wiśniewskim! Dokonawszy
              najważniejszego spostrzeżenia, Rafał rozejrzał się dookoła trochę spokojniej.
              Znalazł się w kasynie pierwszy raz w życiu i zaciekawiło go, jak to tutaj
              wygląda. Owszem, zgadzało się mniej więcej z tym, co znał z lektury i z filmów
              hałas panował średni, krupierzy tylko mówili po angielsku, a nie po francusku.
              Nie robiło mu to żadnej różnicy, grać i tak nie zamierzał, przyszedł, można
              powiedzieć, służbowo. Zbliżył się do stołu, gdzie siedział Wiśniewski i stał
              Purchel, i zatrzymał się tuż za ich plecami. Wiśniewski siedział tylko
              teoretycznie. Ustawicznie zrywał się z krzesła i stawiał swoje żetony w
              szalonych ilościach, pozbywając się ich prawie do samego końca. Potem siadał na
              chwilę, potem znów się zrywał. Purchel najwyraźniej w świecie usiłował coś mu
              powiedzieć do ucha, ale było to niemożliwe, Wiśniewski zajęty był grą do
              szaleństwa i do nieprzytomności. Kilka słów Rafałowi udało się dosłyszeć.
              - ..mówię do ciebie - syczał złym głosem Purchel. - Załatwisz i siedź do
              rana...! - Dzisiaj? - niechętnie i z roztargnieniem spytał Wiśniewski, opadając
              na krzesło. Purchel pomamrotał mu do ucha. -...od wczoraj. - usłyszał znów
              Rafał. - Mogą kłapać pyskiem. Trzeba natychmiast... - Cholera, obok!
              Przeskoczyła! - powiedział ze złością Wiśniewski. Wyrwał z wewnętrznej kieszeni
              marynarki portfel i rzucił na stół pieniądze. Rafał policzył je wzrokiem. Sześć
              milionów. W osłupieniu patrzył, jak Wiśniewski chwyta podsunięte mu żetony i
              stawia stosami na różnych numerach. Nie zostawił sobie ani jednego, padł na
              krzesło i wbił wzrok w kręcące się koło ruletki. Purchel milczał, stojąc mu nad






              głową. - Trzydzieści cztery czerwone - powiedziała po angielsku krupierka. Z
              wielkim zainteresowaniem Rafał spojrzał na kwadrat, oznaczony liczbą trzydzieści
              cztery. Nie stało na nim nic, ani jeden żeton. Wiśniewski jakby się zachłysnął,
              znieruchomiał na moment, a potem zerwał się z krzesła. -Pożycz dychę! -
              wyszeptał gwałtownie do Purchla.
              Był blady, miał obłęd w oczach i krople potu na czole. Chwycił Purchla za klapę
              od marynarki. Purchel odsunął się nieco. -Możesz mieć na własność - mruknął
              zimno. -- Ale przedtem załatwisz sprawę tych paru...
              Wiśniewski jakby odrobinę ochłonął i spróbował się opanować. Rafał wytężył
              słuch, tkwiąc tuż obok i udając, że intensywnie wpatruje się w białą kulkę na
              wirującym kole. Wiśniewski puścił klapę marynarki Purchla. -Dobra, niech cię
              szlag trafi. Jazda, idziemy!
              - Ale zaraz...?
              -Zaraz, zaraz...
              Szybkim krokiem obaj skierowali się do szatni. Rafał poszedł ku wyjściu nieco
              wolniej, szatnię ominął, pomyślał, że po kurtkę przyjedzie tu ponownie, a
              ogrzewanie w jego fiacie działa doskonale. Zarazem zakłopotał się, niepewny,
              dokąd pójdą ci dwaj. Wiedział, gdzie stoi samochód Purchla, ale nie miał
              pojęcia, gdzie może znajdować się samochód Wiśniewskiego, o ile przyjechał tu
              samochodem... Nie zdoła równocześnie iść za nimi i sam przygotować się do jazdy!
              Pierwszą osobą, jaką zobaczył, była Janeczka. Siedziała grzecznie na fotelu
              prawie naprzeciwko schodów, a u jej nóg leżał Chaber. Rafał uczynił tylko
              nieznaczny gest głową i Janeczka już była przy nim. - Zaraz stąd wyjdą Purchel z
              Wiśniewskim - powiedział szeptem. - Nie wiem, dokąd pójdą, ja lecę do wozu.
              Sprawdź i przyjdź tam zaraz! Wypełnienie polecenia przebiegło z największą
              łatwością, a dalszych informacji udzielił Chaber. Przybiegł do Rafała, zakręcił
              się i popędził z powrotem. Rafał pojechał za nim, ujrzał Janeczkę, wszyscy razem
              spotkali się wreszcie w samochodzie. - Wsiedli do samochodu Wiśniewskiego -
              powiedziała Janeczka. - I muszą wykręcić w prawo, bo nie da rady inaczej. O,
              jeszcze ich widać! Rafał przyśpieszył i znów miał przeciwnika przed sobą.
              - Więc to wariat - ciągnął opowieść o pobycie w kasynie. - Sześć milionów
              przegrał jednym kopem, w dwie minuty, i usiłował przegrać więcej, ale zdaje się,
              że mu forsy zabrakło. Obłęd z niego buchał jak z pieca, zgroza ogarnia. próbował
              od tego Purchla pożyczyć, ale Purchel mu obiecał w prezencie. Podsłuchałem i coś
              mi się widzi... - Powtórz bardzo dokładnie wszystko, co usłyszałeś! - zażądała
              Janeczka. Rafał powtórzył każde słowo porządnie i dokładnie. Janeczka cały czas
              kiwała głową. - Zgadza się - rzekła wreszcie z zadowoleniem. - Wiem, czego on
              chciał, wyciągnąć z więzienia tych wszystkich, których porucznik połapał. Tych z
              garażu i z meliny. Boi się, że za dużo powiedzą. - Oni nie siedzą w więzieniu,
              tylko w areszcie - zwrócił jej uwagę "bartek.
              - Nie szkodzi, grunt, że siedzi. A on pewnie na coś zrobić, żeby nikt ich o nic
              nie pytał, żeby nic nie powiedzieli, albo w ogóle jakoś tak zrobi, wby ich
              uwolnić. A te dziesięć czegoś, pewnie milionów, bo na co mu dziesięć tysięcy, to
              jest łapówka. I on ją weźmie, i zrobi wszystko, co ten Purchel wymyśli, bo
              zwariował od gry. Musi grać dalej i wydaje mu się, że wygra. Nienormalny. Teraz
              na Rafała przyszła kolej kiwania głową.
              - Tak jest, to właśnie chciałem powiedzieć. Małpiego rozumu dostał. Na każdą
              kombinację pójdzie i wynika mi z tego, że ta mafia trzyma go w garści. Więcej do
              tego kasyna nie pójdę... no nie, pójdę, w dodatku jeszcze dzisiaj. Moja kurtka
              została w szatni, gdybym odbierał, już bym za nimi nie zdążył. - Możesz iść byle
              kiedy - powiedziała Janeczka. - Tam jest czynne całą dobę. Przeczytałam
              wszystkie napisy... Poniechali wymiany poglądów, kiedy Wiśniewski z Purchlem
              dojechali na miejsce. Purchel został w samochodzie, Wiśniewski wysiadł. W
              milczeniu przyglądali się z daleka doskonale znanej budowli, w której złożył tę
              wieczorną wizytę, i nikt się nie dziwił, że nie załatwiał (sprawy przez
              telefon...
              - Co ty robisz? - zainteresował się Pawełek, wszedłszy do kuchni po powrocie ze
              szkoły.
              - Pierogi - odparła jego siostra. - Postanowiłam zrobić pierogi, żeby umieć,
              żeby były do tej potrawy dla ojca. Pawełek obejrzał - Chyba umiesz? - rzekł






              niepewnie. - Wszystko wydaje mi się jak trzeba. Tyle że surowe. -Potem będę
              gotować. Teraz już umiem, ale przedtem nie. Ciasto zrobiła babcia, przyglądałam
              się i wszystko pamiętam, a to mięso osobiście kręciłam przez maszynkę. To są
              zwyczajne pierogi, ale później będziemy robić po chińsku i teraz wiem, co
              trzeba. Jeszcze tylko babcia się wtrąci do gotowania. No i co? Pawełek wzruszył
              ramionami i usiadł na stoliku.
              - Znaczy co, obiad będzie dopiero, jak to ugotujesz? Głodny jestem. -No coś ty?
              Obiad jest od wczoraj. Już wszystko przygrzałam, ale będziemy jeść później, jak
              już to wszystko skończę kleić. Ugotuję potem. Pawełek z powątpiewaniem przyjrzał
              się ilości ciasta i farszu. Wahał się przez chwilę, po czym westchnął. -Dobra,
              pomogę ci. Będzie prędzej. Ręce przed chwilą umyłem. Przysunął bliżej stołek i
              sięgnął po wywałkowany krążek. -Tak się robi...? Tu włożyć... I zalepić?
              -Weź sobie drugą łyżkę, albo widelec. Tak, a zalepiać porządnie, można różnie,.
              grunt, żeby było trochę zagięte. Takie zawinięte, o... Lepiej się trzyma. No i
              co, pytam!
              Pawełek z zaciśniętymi z wysiłku zębami zaklejał pierwszego pieroga. Trochę
              farszu wylazło mu drugą stroną.
              -Może za dużo wziąłem... No nic. No więc wszystko się zgadza.
              - To już od wczoraj wiem, że wszystko się zgadza. Pan Wolski przebija opony
              członkom tej szajki samochodowej. Purchel tym rządzi, prokurator Wiśniewski za
              łapówki uwalnia złodziei i tylko jeszcze nie wiem dokładnie, co robi ten Andrzej
              Lipka. Wiceminister w Ministerstwie Finansów. Do czego im się może przydać"? Nie
              kradnie przecież osobiście!
              - A kto go tam wie - odparł z lekkim roztargnieniem Pawełek i w skupieniu
              uklepał farsz na drugim placku z ciasta. - Ale Mietek mówi, że on może narajać
              jakieś transakcje. Mętnie mówi, bo nic go do tej pory nie obchodziło, co robi
              jego wujek, ale popytał trochę w rodzinie. Dlatego się spóźniłem, gadał ze swoin
              ojcem przez telefon, bo musi, tak zełgał, referat do szkoły napisać. I jego
              ojciec powiedział, że tak to może być, te ministerstwa robią, co im się podoba,
              taki jeden czy drugi wykombinuje sobie na przykład transport samochodów z
              Niemiec, a Ministerstwo Finansów za to zapłaci. A potem złodzieje to ukradną i
              ten jakiś dostanie pieniądze najpierw od złodziei, a potem z ubezpieczenia.
              Zagranicznego najlepiej. Zagraniczne ubezpieczenia wiedzą, że ruska mafia
              kradnie i wcale się nie dziwią, tylko każą płacić wyższą składkę. A co im
              zależy, zapłacą, bo i tak mają potem podwójnie. Ty, popatrz, jak mi fajnie
              wyszło...! Już trzy zrobiłem... Z tym że to wszystko razem ja sobie sam
              wydedukowałem, bo Mietek gadał tak jakoś kawałkami, a jego ojciec złodziejstwa
              całkiem ominął. Janeczka powałkowała do końca ostatnie kawałki ciasta.
              -Bardzo dobrze - pochwaliła brata. - Wszystko dla ojca będziemy robić razem.
              Wymyśliłam te pierogi, bo w ogóle ojciec lubi pierogi, a tę chińską mieszaninę w
              coś trzeba zawinąć. Pizza może wyjść nie bardzo dobrze. A matka ma coraz mniej
              czasu, mówi, że będzie wielka rewia mody, więc akurat mamy okazję. I będziemy
              mówili, że tak bezinteresownie robimy mu przyjemność, żeby coś miał po tych
              siroccach i trzęsieniach ziemi. Więc po panu Wolskim widać, że masz rację. -
              Tylko nie wiem, co on ma z tego - zastanowił się Pawełek, starannie zaklejając
              czwartego pieroga. - Przebija im, oni sobie zwulkanizują i po krzyku. Nie
              przestaną przecież przez to kraść Chce na nich zwrócić uwagę, czy jak? Też na
              nic, bo oni tego wcale nie rozgłaszają. Janeczka pokręciła głową.
              - Nie, mnie się wydaje, że on im utrudnia.                             przypomnij sobie Purchla.
              Bartek mówi, że po tym podziurawieniu strasznie zdenerwowany latał. Taksówką
              pojechał, a może się spóźnił? A tym innym przebija może wtedy, kiedy im się
              bardzo śpieszy? Są poumawiani na przykład? Nie jestem pewna, ale tak mi chodzi
              po głowie. - To jeszcze musiałby wiedzieć, kiedy i jak są poumawiani. W ogóle
              wszystko musiałby o nich wiedzieć. - Może wie?
              - Jakim sposobem? Jest wtyczką w szajce? Ale jako wtyczka nic by nie dziurawił,
              tylko donosił policji! - Nie, ja wiem... Może nie wtyczka. Może ma jakiś
              sposób... Pawełek przez chwilę rozważał sprawę, ściskając palcami ciasto piątego
              pieroga. - Kto to w ogóle jest, ten pan Wolski? Bo mógłby być na przykład
              telefoniarzem. Podłączył się gdzieś i ma osobisty podsłuch na ich wszystkich
              telefonach. Albo... Czy ja wiem... Założył pluskwę... Takie małe, szpiegowskie,
              w którymś ich samochodzie... Albo co... - Chyba że albo co, bo ja wątpię, czy






              tak strasznie dużo gadają w samochodach - skrytykowała Janeczka. - No dobrze,
              zapal gaz pod garnkiem z zupą. To pieczarkowa. Ciągle mi się plącze po głowie to
              jego podwórze. Niemożliwe, żeby spotkali się tam tylko jeden raz i akurat ja na
              to trafiłam. Uważam, że muszą się tam spotykać częściej i pan Wolski na nich
              czatuje. - Węszy, czy jak? - skrzywił się Pawełek, ustawiając porządnie garnek
              na palniku. - Przecież ma okno od drugiej strony! - Toteż właśnie. Chociaż
              jednego z nich może widzieć... Jak nadchodzi. No nie wiem, ale jeszcze bym tam
              poszła. Nawet parę razy. Na wszelki wypadek. Rozważania musiały zostać
              przerwane, bo przyszła babcia dowiedzieć się, co z pierogami. Postawiła wodę na
              gazie i osoliła. Zanim się woda zagotowała, Janeczka zdążyła zjeść zupę. Przed
              kotletem z odsmażanymi kartoflami i sałatką z pomidorów z uwagą przyjrzała się,
              jak babcia do gotującej się wody wrzuca pierogi. Postała trochę nad garnkiem i
              przystąpiła do nakładania na talerze drugiego dania. - Musisz ich pilnować, bo
              zaczną kipieć - powiedziała babcia. - Wtedy trzeba przykręcić gaz. Ugotowane
              będą, jak wypłyną. I wyjmujecie te z wierzchu. Została w kuchni i przypilnowała
              osobiście. W połowie kotleta i kartofli Janeczka zerwała się od stołu, odebrała
              babci durszlakową łyżkę i z wielką uwagą powyjmowała pierogi z wierzchu. Woda
              gotowała się cały czas. -I co? Teraz się wrzuca następne?
              - Tak, teraz się wrzuca następne - powiedziała babcia. - Nie za dużo na raz, bo
              będą przywierać do dna. Trzeba delikatnie zamieszać. Pawełek zażądał degustacji.
              Dostał jednego pieroga bez okrasy. Janeczka wzięła sobie drugiego. Zaciekawiona
              babcia wzięła trzeciego. - Bardzo dobre - pochwaliła. - Jeżeli wszystko
              pamiętasz, sama będziesz umiała ugotować na drugi raz. O ile uda ci się
              ciasto... -Co się ma nie udać... - mruknął Pawełek.
              -Doskonale, będą na kolację - zarządziła Janeczka. - Matka też lubi pierogi. Co
              do ciasta, w razie czego przyjdę do ciebie. - Chcę jeszcze jednego - rzekł
              stanowczo Pawełek. - Nie złapałem smaku. - Proszę bardzo, zeżryj jeszcze
              jednego. Na deser jest szarlotka, może już ci się nie zmieści. Pawełkowi
              zmieściła się zarówno szarlotka, jak i jeszcze kolejne dwa pierogi. Babcia
              poczekała aż do ostatniej porcji, po czym, uspokojona, opuściła kuchnię i
              wróciła do siebie na górę. Janeczka w trakcie gotowania którymś fragmentem
              umysłu oceniła sytuację. - Więc ja bym poszła tam i poczatowała przez parę
              wieczorów - oznajmiła, stawiając przed sobą szklankę z herbatą. - Od popołudnia.
              Tylko lekcje i jazda, pierogów codziennie robić nie muszę. -Niezły pomysł -
              zgodził się Pawełek. - Pan Wolski panem Wolskim, ale może znów co usłyszymy. Nie
              mówię, że od razu, a poza tym możemy się rozdzielić i czatować pojedynczo. -
              Zacznę już dziś - rzekła jego siostra, w zadumie wpatrzona w okno. - Tak mnie
              coś korci. Ty możesz zabrać Bartka i poplątać się po mieście. -Z kim Chaber?
              -Ze mną. Mówię ci przecież, że mnie coś korci.
              Pawełek kiwnięciem głową wyraził zgodę.
              - Co mnie martwi, to to, że przeważnie kradną w nocy - rzekł smętnie. - Nie da
              rady czatować całymi nocami. Żeby nie szkoła... Janeczka westchnęła. Pawełek
              westchnął również. Szkoła przeszkadzała okropnie. Trzeba było chodzić do niej od
              rana i nie spać na lekcjach, potem należało odrabiać rozmaite zadania i to
              zabierało bezcenny czas. Gdyby nie te obowiązki, noce by można spędzać na
              pilnowaniu złodziei, a odsypiać swoje w dzień... - Ale już sam widziałeś, że
              szkoła się jednak czasem przydaje - przypomniała Janeczka. - Trudno, z tym się
              musimy pogodzić i w nocy niech pilnuje policja. - Albo możemy się podzielić -
              zaproponował z nagłym ożywieniem Pawełek. - Jedną noc jakoś się przetrzyma, i
              szkołę na drugi dzień też. Jest nas trzy sztuki... Ale! Byłbym zapomniał! Stefek
              też chce. - Już wyzdrowiał?-Wyzdrowiał...! Rzucił się na mnie z pazurami, że
              dlaczego dopiero teraz mówię, a nie wcześniej. Głupi, czy jaki, przecież leżał
              na tę swoją grypę! Prawie się na mnie śmiertelnie obraził i powiada, że jego
              brat, Zbinio znaczy, coś tam wie o bracie Wiesia. - Przecież brat Wiesia jest o
              wiele starszy!
              - Nie tak znowu o wiele, ze cztery lata. Zapóźniony w rozwoju i skończył szkołę
              przemocą dopiero w zeszłym roku, ledwo o rok wyżej niż Zbinio. Bartkowi już o
              Stefku mówiłem i też mu zrobi narzędzie. Szwedkę. -Co?
              - Szwedkę. Stefek ma, bo jego ojciec kiedyś złamał nogę. Będzie udawał, że
              kuleje. -Da radę? - zatroskała się Janeczka.






              - A dlaczego nie? W dodatku nikt go nie posądzi, że szybko uciekł. - Bardzo
              dobry pomysł - pochwaliła Janeczka po zastanowieniu. - Kiedy mu zrobi? - Zaraz
              jutro zacznie. Stefek ma przynieść Szwedkę do szkoły. Na wszelki wypadek tak się
              umówiłem, bo nie wiedziałem, co dzisiaj będzie. - Same komplikacje! - westchnęła
              Janeczka po kolejnym namyśle. - Wszystko musimy robić na wszelki wypadek... Ja
              robiłam pierogi i podgrzewałam obiad, więc teraz ty pozmywasz. - Ja grzałem
              zupę! - zaprotestował Pawełek, ale przystąpił do zmywania od razu. - Dobra,
              tylko żadnego wycierania, samo wyschnie na suszarce. Chcesz, to idź, razem z
              Chabrem Odwalę zadanie z matematyki i też pójdę. Historii nauczę się
              wieczorem... Na podwórzu za domem pana Wolskiego Janeczka zatrzymała się i
              spróbowała pomyśleć. Coś ją korciło rzeczywiście, i to z wielką mocą, ale nie
              umiała tego sprecyzować. Rozejrzała się. W ciemnościach, rozjaśnionych tylko
              padającym z okien blaskiem, niewiele mogła zobaczyć. Podwórze było okropnie
              zagracone, zaplecza pawilonów handlowych dostarczały pudeł, skrzynek i jakichś
              innych opakowań, rozmaite szopy, budki i komórki zajmowały miejsce, dwa
              śmietniki wznosiły się na dwóch krańcach, przy jednym wrosła w ziemię
              przerdzewiała karoseria samochodowa, odpadki z warsztatu samochodowego elektryka
              przelewały się przez ogrodzenie i plątały pod nogami. Cały ten bałagan coś jej
              mówił, w żaden sposób jednakże nie mogła odgadnąć, co.
              Po dziesięciu minutach rozmyślań zdecydowała
              się na rozwiązanie najprostsze. Wezwała do siebie psa.
              - Chaber, pieseczku - powiedziała szeptem, obejmując go za szyję. - Pan Wolski.
              Pokaż tutaj pana Wolskiego. Gdzie był pan Wolski? Myśl, że pan Wolski musiał
              jakoś podsłuchiwać złoczyńców, nie dawała jej spokoju. Skoro podsłuchiwał,
              gdzieś się znajdował. Miał jakieś swoje miejsce. Nie wybiegał przecież z domu,
              wiedziony wyłącznie przeczuciem! Coś tu, być może, robił, gdzieś się lokował w
              tym śmietniku, a nikt nie potrafił odnaleźć jego śladów lepiej niż genialny
              pies. Chaber łagodnie wyjął łeb z ramion ukochanej pani i zaczął węszyć. Pana
              Wolskiego znał, jego wonią przesiąknięty był dom i część podwórza. Inne wonie
              nie interesowały go na razie: pani życzyła sobie pana Wolskiego, więc jego
              śladem podążył. Z szalonym zainteresowaniem Janeczka towarzyszyła psu. Chaber
              pokazał najpierw zakamarek tuż za drzwiami, gdzie ludzka postać mogła trwać w
              mroku kompletnie niewidoczna, potem zaś poszedł w kąt pomiędzy drewnianą budą a
              murowaną komórką. Janeczka przypomniała sobie, że tu właśnie siedziała na
              skrzynce i tu rozmawiali tamci dwaj, Purchel z jakimś drugim, podsłuchani przez,
              nią samą. Chaber węszył gorliwie, pan Wolski musiał tu również często przebywać.
              Siedział w kucki, ukryty w ciemnościach...? Ta komórka należała może do
              niego...? Wpatrzona w niewyraźnie majaczącego psa wzrokiem pełnym napięcia,
              Janeczka ujrzała nagle, że Chaber wspina się na tylne nogi i obwąchuje coś pod
              samym wystającym daszkiem szopy. Wąchał i wąchał w skupieniu, po czym opadł na
              cztery łapy i wystawił zwierzynę. Janeczka rozumiała go doskonale. To właśnie
              było miejsce, które pan Wolski odwiedzał najczęściej, tutaj także spotykali się
              złoczyńcy. Najciemniejszy kawałek podwórza, a przy tym łatwo dostępny, niczym
              nie zagrodzony... Pan Wolski zostawił tu coś swojego...? W każdym razie, zdaniem
              Chabra, był to najważniejszy kawałek terenu... - Kochany, dobry piesek -
              szepnęła z przejęciem. - Czekaj, niech popatrzę... Rozejrzała się z uwagą.
              Podwórze było zupełnie puste, nikt się po nim akurat nie plątał. Odważyła się
              zatem zapalić reflektorek.." Pawełek z Bartkiem przypomnieli sobie opowieść
              jakiegoś znajomego, który opisywał nieszczęście drugiego znajomego. Temu
              drugiemu znajomemu ukradziono samochód w ciągu trzech minut, spędzonych
              najzwyczajniej w świecie w sklepie. Wyszedł ze sklepu i okazało się, że
              samochodu już nie ma. Nie wiedzieli wprawdzie, ani jaki to był samochód, ani w
              jakiej dzielnicy wypadek nastąpił, ale sama opowieść, jako taka, natchnęła ich
              wielką nadzieją. Skoro przed zwyczajnym sklepem ukradziono jednemu, można było
              równie dobrze ukraść drugiemu i trzeciemu przed jakimkolwiek innym sklepem.
              Przed restauracją, przed fryzjerem, przed szewcem... Tamtej kradzieży dokonano w
              biały dzień, teraz był także dzień, ale już nie biały, bo w grudniu wcześnie
              robi się ciemno, był zatem czarny dzień, a to nawet lepiej. W ciemnościach
              łatwiej się kradnie. W dodatku zbliżał się już wieczór. Ograniczyli się do
              terenu Mokotowa, bo Mokotów stanowił zupełnie niezłą dzielnicę. Ursynów był
              jeszcze lepszy, kradzieże samochodów leciały tam jedna za drugą, ale na razie






              postanowili popatrzeć, zdając się na los szczęścia tutaj, bliżej własnego
              miejsca zamieszkania. Spodobała się im ulica Wmowa, za którą na długim odcinku
              ciągnęła się ulica Chocimska, za nią Słoneczna, samochody parkowały tam gęsto i
              były to samochody wysokiej klasy. Na Słonecznej część poukrywana była w
              garażach, ale przecież nie wszystkie... Alarmowe wycie usłyszeli z daleka.
              Pośpieszyli w tym kierunku. Wyło BMW, ustawione na Chocimskiej pomiędzy Wmową a
              szpitalem, pod tablicą rozdzielczą grzebał jakiś człowiek. Nie zdołali mu się
              przyjrzeć, bo widoczne były tylko jego nogi, reszta niknęła we wnętrzu
              samochodu. - No - powiedział Bartek z nadzieją. - Złodziej czy głupkowaty
              właściciel? - A kto go tam wie - odparł z lekką irytacją Pawełek. - Bym
              popatrzył, ale na wszelki wypadek... Jeszcze nie skończył tego mówić, kiedy
              Bartek ochoczo podskoczył do tylnych kół. Noga stołowa zniknęła z jego ramienia,
              po czym pojawiła się na nowo. Dwóch chłopców stało spokojnie na brzegu chodnika,
              o trzy metry od wyjącego samochodu.
              -Miałem na myśli, że na wszelki wypadek bym się przygotował - powiedział Pawełek
              z lekkim zakłopotaniem. - No trudno, przepadło... Wycie wreszcie umilkło.
              Człowiek wydał z siebie sapnięcie, słyszalne z daleka, usiadł za kierownicą i
              zjechał z chodnika do tyłu. Na środku jezdni zatrzymał się, ruszył do przodu i
              skręcił w Wmową. Przeszli do rogu i patrzyli za nim. Gdzieś w środku Wmowej
              chybnął się jakoś, zjechał do lewego krawężnika i zatrzymał samochód. Wysiadł,
              obejrzał go. Bartek i Pawełek nie musieli się zbliżać, doskonale wiedzieli, co
              zobaczy. Lewe tylne koło siedziało. - A teraz - powiedział Bartek mężnie -jeżeli
              zacznie zmieniać, znaczy właściciel, jeżeli nie... Człowiek podrapał się po
              głowie, postał chwilę, otworzył bagażnik i wyciągnął klucz do kół i lewarek. -
              Chyba wyszło nie najlepiej - mruknął Pawełek z powątpiewaniem. - Ale znów z
              drugiej strony niech oni nauczą się wyłączać własne alarmy, bo od tego można
              zwariować. Wyje i wyje. W ten sposób te alarmy robią się coraz bardziej do
              niczego. Bartek zgodził się z jego zdaniem gorliwie. Nie zapobiegli może tym
              razem kradzieży, ale przeprowadzili akcję dydaktyczną. Pouczyli półgłówka, że
              powinien wiedzieć, co robi. - No nic. przejdźmy się - zaproponowałPawełek
              obojętnym tonem, ruszając w górę Chocimskiej. - Co nam zależy, na wszelki
              wypadek... Przed samotnym budynkiem na początku Słonecznej stał między innymi
              mercedes, swoją nowością rzucający się w oczy. Pawełek i Bartek zorientowali się
              nagle, że mają towarzystwo. Od drugiej strony podeszło do mercedesa dwóch
              młodych osobników. Jeden oparł się o maskę i zaczął zapalać papierosa, drugi
              obszedł samochód dookoła, pokręcił się między pozostałymi, rozejrzał się i
              wrócił do kumpla. Przez chwilę obaj stali przy drzwiczkach, potem nagle okazało
              się, że drzwiczki są otwarte. Pawełka tknęło. Zatrzymał się na moment, po czym
              ruszył dalej. - Teraz - powiedział przez zaciśnięte zęby. Na ułamek sekundy
              odezwało się wycie mercedesa i od razu zamilkło. Bartek przyśpieszył kroku.
              - Czyli, znaczy, z tego wynika, że złodziejom wychodzi to lepiej niż legalnym
              właścicielom - pomamrotał półgłosem tonem pełnym napięcia. - Jazda, co...? - I
              to już! - pogonił Pawełek.
              Jeden z facetów siedział przy kierownicy i dłubał w stacyjce, drugi otworzył
              drzwiczki pasażera. Bartek wyprzedził Pawełka, posuwistym krokiem zbliżył się do
              bagażnika mercedesa, noga stołowa znów zniknęła z jego ramienia. Przeszedł za
              samochodem jakoś dziwnie, jakby lekko
              utykając, po czym znikł za parkującą przy schodach furgonetką. Pawełek wycofał
              się na Chocimską i noga za nogą powlókł się dalej, z głową wykręconą do tyłu,
              podpierając się niekiedy ciupagą. Mercedes ruszył, najpierw do tyłu, potem do
              przodu, następnie skręcił w Chocimską. Przejechał jeszcze może z dziesięć
              metrów, został zatrzymany na środku ulicy, dwaj faceci wyskoczyli, obejrzeli
              tylne koła i w kilka sekund później zniknęli z pola widzenia. - Teraz będzie
              piekło, bo stoi na środku i nikt nie przejedzie - powiedział Pawełek do Bartka,
              który znienacka pojawił się obok niego. - Ale właśnie o to chodziło. Niech pęknę
              trzysta razy, jeśli to nie byli złodzieje! Bartek tylko kiwnął głową. Z
              przejęcia, dumy, satysfakcji i upojenia nie był w stanie wydać z siebie głosu.
              Ta noga stołowa to było wprost cudo! I w dodatku sam ją sobie własnoręcznie
              wykonał...!
              Poczekali chwilę, bo za mercedesem zatrzymała






              się taksówka i zaczęła trąbić. Za taksówką ujrzeli szpitalną karetkę. -Zaraz się
              zrobi polka nie z tej ziemi -
              wyprorokował Pawełek. -- Ten właściciel chyba gdzieś tu jest? Za blokującym
              drogę mercedesem stały już trzy samochody, trąbiące przeraźliwie, a dookoła
              kręciło się pięć osób, kiedy Pawełek poczuł nagle, że coś dotknęło jego nogi.
              Oderwał wzrok od jezdni, spojrzał w dół. Przy nim znajdował się Chaber. -O rany,
              co...? - zaczął z niepokojem i ujrzał Janeczkę. Dopadła ich właśnie, lekko
              zdyszana. - Musicie iść ze mną - powiedziała stanowczo, nie zwracając uwagi na
              przedstawienie, które wyraźnie nabierało rozpędu, bo pojawiło się jeszcze kilka
              osób, a wśród nich właściciel mercedesa. - Chaber znalazł dziwną rzecz u pana
              Wolskiego. Musicie to zobaczyć natychmiast! Przez krótką chwilę Pawełek czuł się
              wyraźnie rozdzierany na dwie połowy. Jedna chciała koniecznie oglądać dalszy
              ciąg sztuki ulicznej, ciekawa reakcji właściciela, druga zainteresowała się
              gwałtownie znaleziskiem u pana Wolskiego. Janeczka wydawała się bardzo przejęta
              i niepewna. - Nie wiem, co to jest - odpowiedziała na pytania. - Właśnie dlatego
              musicie zobaczyć i mam nadzieję, że tego nie zabrał. Mnie nie widział, chociaż
              wyszedł, bo Chaber uprzedził, że idzie. Ale może jest podstępny i na przykład
              patrzył przedtem z cudzego okna. Albo z dachu. Ale jest to przyrząd. - Jaki
              przyrząd? - spytał rzeczowo Bartek.
              - Podejrzany i tajemniczy - odparła sucho Janeczka. - Nie będę się wygłupiać, bo
              się na tym nie znam i może się mylę, ale mam swoje poglądy. Idziemy!
              Pawełek ostatnim spojrzeniem pożegnał jeszcze przepychanego na bok mercedesa i
              zrezygnował z reszty widowiska. - Jak nas znalazłaś? - zaciekawił się po drodze.
              - Nie ja. Chaber.
              -Przecież pojechaliśmy autobusem!
              - No to co? Też wsiadłam do autobusu i zaczęłam sprawdzać na przystankach.
              Wywęszył was na trzecim i już nie było sprawy. Pośpiech wydawał się wskazany,
              większość trasy przebyli zatem tramwajem, który akurat nadjechał. Wysiedli przy
              Odyńca, wrócili kawałek. Na podwórze pana Wolskiego na wszelki wypadek weszli od
              strony Racławickiej, przodem wysyłając psa. Od razu zasygnalizował, że wszystko
              w porządku i nie grozi im niczyja niepożądana obecność. - To - powiedziała
              cichutkim szeptem Janeczka i poświeciła reflektorkiem. Przez kilka chwil Pawełek
              i Bartek w milczeniu oglądali coś małego, okrągłego, uczepionego ściany
              murowanej budy tuż pod samym daszkiem. Równocześnie zrozumieli, co to Jest i aż
              ich podrzuciło. "Ha...!!!", zamierzał wrzasnąć Pawełek. Nie wrzasnął jednak.
              Zaledwie otworzył usta, siostra gwałtownym ruchem zatkała mu je ręką. Drugą
              usiłowała zatkać usta Bartkowi, ale przeszkodził jej w tym reflektorek. Bartek
              wykonał błyskawiczny unik i ocalił czaszkę przed ciosem. zarazem jednak zdołał
              zrozumieć, że wydawanie z siebie dźwięków jest niewskazane. Odsunął się na
              bezpieczną odległość. Janeczka pociągnęła brata za rękaw aż za zwałowisko
              opakowań sklepowych. -Zaraz wam pokażę takie drugie i trzecie - oznajmiła
              szeptem - Wszystkie znalazł Chaber. Zapomniałam wam wcześniej powiedzieć... To
              znaczy, wcale nie zapomniałam, tylko nie chciałam się wygłupić, ale uważam, że
              na wszelki wypadek lepiej nic nie mówić Więc nie otwieraj gęby, z gadaniem
              możesz poczekać. Pawełek również zrozumiał wszystko i nie miał pretensji. -
              Dobra, aby cicho - szepnął z przejęciem. - Gdzie...?
              Obejrzawszy jeszcze dwa takie same krążki, w najgłębszym milczeniu i prawie bez
              oddechu przemieścili się znów na Racławicką - Mikrofony - powiedział z wielką
              stanowczością Bartek, ciągle szeptem. - Raz w życiu widziałem coś takiego
              podobnego i uważam, że to jest szpiegowska pluskwa, tylko trochę większa.
              - wobec tego Już wiemy, skąd pan Wolski wszystko wie - dodał triumfująco Pawełek
              półgłosem. - Wcale nie musi czatować godzinami, siedzi spokojnie w domu i
              słucha.
              - nawet słuchać nie musi, bo może sobie nagrywać - uzupełniła Janeczka z ogromną
              ulgą. - Wreszcie to rozumiem! Tak mi się właśnie wydawało od razu, ale nie byłam
              pewna. W każdym razie Haber powiedział, że pan Wolski najwięcej się plącze
              dookoła tych rzeczy. Pewnie sprawdza, czy są dobrze przyczepione, albo może to
              się zużywa i musi wymieniać na nowe. - Iz tego wynika, że oni się tu spotykają
              co jakiś czas, a możliwe, że codziennie - podjął znów Bartek głosem już prawie
              normalnym. - Gdzieś się muszą spotykać, a to miejsce jest ekstra klasa. Czyli
              co...? -Czyli leż powinniśmy ich podsłuchać- zdecydował bez dalszych namysłów






              Pawełek. - Czekajcie, zaraz, niech spojrzę... Porzucił towarzystwo i znikł w
              wejściu, prowadzącym na podwórze. Janeczka i Bartek popatrzyli za nim. Kręcący
              się pod ich nogami Chaber nagle pisnął cichutko. Gdyby nie to piśniecie, nie
              zwróciliby żadnej uwagi na samochód, wjeżdżający od Puławskiej. Janeczka
              pochyliła się szybko. - Chaber, do Pawełka! - rozkazała i w ciągu sekundy pies
              znikł - Co ma być : - zainteresował się Bartek. - Nie wiem. Ale Chaber wie, co
              robi. Niech i Pawełek wie. Chodźmy w tamtą stronę... Samochód przejechał jeszcze
              kawałek i zatrzymał się pod sklepem. Kierowca wysiadł i wszedł do sklepu. W
              chwili kiedy padło na niego światło nad drzwiami, poznali go obydwoje. -Purchel!
              - syknęła Janeczka. - Chaber wiedział od razu! Purchel zabawił w sklepie krótko,
              wyszedł i skierował się z powrotem, samochód pozostawiając pod drzewem na
              poboczu. Janeczka i Bartek, którzy zdążyli już skręcić w Bałuckiego, zaczekali,
              aż znikł im z oczu, i natychmiast wrócili do narożnika. Ujrzeli go jeszcze z
              daleka, jak wchodził do budynku. - No i teraz sam widzisz - wytknęła Janeczka z
              triumfem. - Co by było bez tego psa? Dobrze, że Pawełek tam poszedł. Chaber go
              ostrzeże i może mu się uda co podsłuchać. Bo jestem pewna, że poszedł na
              spotkanie! Bartkowi ostrym galopem wbiegły do głowy rozmaite pomysły. - Gliny o
              nim wiedzą? - spytał gwałtownie. - Nie wiem. Myśmy im jeszcze nie mówili.
              - Ja bym powiedział. I żeby nie było, że gołosłowne i tak dalej, niech go
              zobaczą na własne oczy Trzeba zadzwonić, ale już! - W takim razie Jedno koło nie
              wystarczy, muszą być dwa - Zawyrokowała z zimną krwią Janeczka, która bez trudu
              odgadła do końca myśl Bartka. - Załatw sprawę, a ja poszukam telefonu. Z byle
              kim rozmawiać nie będę, tylko z porucznikiem. Telefoniczne bóstwa były widocznie
              przeciwne złoczyńcom i stały po stronie praworządności, bo Janeczce udało się
              zrealizować zamiar ze zdumiewającą łatwością. Nie szukała automatu, weszła po
              prostu do jednego z pawilonów handlowych i grzecznie spytała, czy mogłaby
              skorzystać z telefonu. Uczyniła na właścicielce wrażenie tak doskonale, że
              uzyskanie pozwolenia nie stanowiło żadnego problemu. Porucznik Wierzbiński był
              jeszcze w pracy.
              - Właśnie miałem wychodzić - powiedział. - Zawróciłem od drzwi. Co się stało? -
              Spotkał się jeden taki z drugim - odparła pośpiesznie Janeczka. - My wiemy, kto
              to jest, ten jeden, ale uważamy, że powinien pan sam zobaczyć. On tu jeszcze
              trochę zostanie, bo zdaje się, że ma kłopoty z samochodem. Drugiego zobaczy mój
              brat. I pies. Racławicka, między Puławską i Bałuckiego. Informacja może nie była
              idealnie jasna, ale
              porucznik nie miał przesadnych wymagań. Milczał
              przez chwilę.
              - Dobrze, dziękuję ci bardzo - powiedział
              wreszcie i odłożył słuchawkę.
              - Bardzo krótko rozmawiałaś - pochwaliła właścicielka pawilonu. - Zdążyłaś w
              ostatniej chwili, bo już zamykam. Ależ dziecko, daj spokój, nie chcę żadnych
              pieniędzy, zawracanie głowy, nie ciągnę przecież zysków z telefonu... Bartek
              czekał w sąsiednim wejściu do budynku.
              doskonale ukryty.
              -Już wylazł - oznajmił, kiedy Janeczka podeszła. - Chodź, popatrzymy, jak będzie
              ruszał. Od Puławskiej wjechał w Racławicką radiowóz. przejechał powoli, podążył
              ku Kazimierzowskiej. Spod sklepu ruszył w tę samą stronę samochód Purchla.
              Przejechał zaledwie kilka metrów, zarzucił jakoś dziwnie, zjechał znów na
              pobocze i zatrzymał się. Purchel wysiadł i obejrzał tylne koła. Oba właśnie
              mocno klęsły. - Każde po dwa razy - zawiadomił Janeczkę Bartek. - Bałem się, że
              za daleko odjedzie... - Niekoniecznie musimy stać tak okropnie na widoku -
              zwróciła uwagę Janeczka. - Lepiej trochę wróćmy. Pawełek powinien zaraz... O,
              już są! Najpierw podbiegł do nich pies, a zaraz za nim ukazał się Pawełek. Był
              zemocjonowany w najwyższym stopniu. - Nie wiem, czy pan Wolski jest w domu, nie
              miałem czasu pytać psa - powiedział pośpiesznie. - Ale jeśli jest, powinien
              wylecieć z rekordowym odrzutem. Na cztery samochody się czają, w tym jeden już
              dziś, z Poznania jedzie i mają do niego kluczyki. Mieszka na Żoliborzu. - Pana
              Wolskiego nie ma, na własne oczy widziałam, jak wychodził - przypomniała
              Janeczka. - Ale teraz już jestem pewna, że on to sobie nagrywa. Wróci, posłucha
              i możliwe, że coś zrobi. I będzie to w nocy. Chora jestem od tych nocy!






              - A pewnie - przyświadczył Bartek z rozgoryczeniem. - Długo już jedzie z tego
              Poznania? - Według tego, co gadali, wyjechał dopiero co. Znaczy, zdążyli potem
              podzwonić i tu przylecieć. Z godzinę może, albo mniej. Bartek podszedł bliżej
              latarni i popatrzył na zegarek.
              -Pięć po siódmej. Trzy godziny, albo cztery, zależy jak jedzie. Po dziesiątej tu
              będzie, albo po jedenastej. To nie tak późno... - Na nic - utemperowała go
              Janeczka. - O tej porze akurat musimy być w domu i każdy by zauważył, że nas nie
              ma. Druga w nocy to owszem. Jeszcze się nad tym zastanowimy. Gdzie siedziałeś? -
              zwróciła się nagle do brata. Pawełek zrozumiał pytanie. - Tamten od tamtej
              strony już był. Chaber mnie podprowadził i podkradłem się od tyłu do tej szopy.
              Sklep zamykali, brzęczało żelastwem i nie było mnie słychać. Gadali mi prawie
              nad głową, akurat przy tej pluskwie pana Wolskiego. Bo co? - Bo tak się
              zastanawiam, czy nas nie było
              słychać, ale wychodzi mi, że nie. Za każdym razem siedzieliśmy tam pojedynczo, a
              do Chabra mówiłam szeptem. Pan Wolski o nas nie wie. - A nawet jakby wiedział,
              to co? Janeczka zmarszczyła brwi, wzruszyła ramionami i pokręciła głową. -
              Wszystko. Mam na myśli, że wszystko jest możliwe. Mógłby o nas nagadać. Mogłoby
              mu się nie spodobać, że wiemy, że tu przychodzimy i tak dalej, i napuściłby na
              nas kogo popadnie. Policję, szkołę, rodzinę... Rodzina najgorsza. Ale nie, na
              całe szczęście nie zdążyłeś zaryczeć, więc uważam, że nie wie. Obserwujący
              uważnie sytuację na ulicy Bartek puknął Pawełka w łokieć.
              - No, już go mają. Popatrzcie! Obok zmieniającego koło Purchla zatrzymał się
              radiowóz. Dwóch funkcjonariuszy wysiadło i zaczęło z nim rozmawiać. Wyglądało to
              na przyjacielską pogawędkę, robili nawet wrażenie, jakby gotowi byli mu pomóc.
              Obejrzeli wprawdzie jego dokumenty, ale z daleka widać w tym było życzliwość i
              współczucie. Obok, z jednej strony, zatrzymał się właściciel samochodu
              zaparkowanego o dwa drzewa dalej, z drugiej zbliżał się pan z pieskiem, skądś
              pojawił się jeszcze jakiś trzeci osobnik. - Ty, patrz! - syknął Pawełek. -
              Porucznik! - Bardzo szybko przyjechał - pochwaliła Janeczka. - Chyba go wiozła
              straż pożarna. Powinniśmy powiedzieć mu coś więcej, chociażby o tym samochodzie
              z Poznania. Stój! Gdzie lecisz, zwariowałeś?! Nie możemy się pokazywać w jego
              towarzystwie! Ten Purchel ma chyba oczy w głowie, a w dodatku ten drugi też się
              może gapić. - Wyszedł na tamtą stronę. Na Olkuską. - No to co? A może potem
              polazł na Bałuckiego? Wszystko tu widać z daleka. I sam
              Purchel wystarczy.
              - To jak robimy?
              -Znajdziemy jakieś dobre miejsce, schowamy się tam i Chaber go do nas
              przyprowadzi. -No to w sieni. W tej sąsiedniej. Pies powie, czy nikt nie
              podsłuchuje...
              Udając wielkie zainteresowanie zmianą kół, która unieruchomiła właściciela
              samochodu radykalnie, porucznik dyskretnie rozglądał się dookoła. Był
              przekonany, że te okropne dzieci gdzieś tu się znajdują i czuł, że może się od
              nich wiele dowiedzieć. Denerwował się bardzo ich udziałem w aferze, ale z
              drugiej strony doceniał wagę uzyskiwanych informacji. Miał rozpaczliwą nadzieję,
              że nie zrobią niczego, co zwróciłoby na nich podejrzenia. Purchel błagał obsługę
              radiowozu o przysłanie mu taksówki, a porucznik łypał okiem we wszystkich
              kierunkach równocześnie. Przy swoich nogach ujrzał nagle psa. Poznał go od razu.
              Pies popatrzył na niego wzrokiem prawie ludzkim, odbiegł kawałek, zatrzymał się
              i obejrzał. Porucznik doznał ulgi i bez chwili wahania ruszył za nim. W
              zakamarku pomiędzy budynkami zastał
              liczne towarzystwo.
              - Jaki on miał numer, ten Purchel? - spytała
              gorączkowo Janeczka, zanim zdążył się odezwać.
              - Prawdziwy czy fałszywy? Bo niech pan sobie                          przypomni, u nas czekał z
              fałszywym i tutaj poprzednio przyjechał też z fałszywym. A teraz co? Sprawdzili
              przecież! - Teraz miał prawdziwy - odparł porucznik i. zaczął szybko myśleć. -
              Gdzie się zatrzymał poprzednio? Też tam? Pod sklepem? -Nie. Tutaj. Bardzo blisko
              przejścia. - W takim razie dedukuję, że z jakiegoś powodu nie zmienił
              prawdziwego na fałszywy i dlatego odjechał dalej. Może sobie pogratulować. -
              Ochchch... - powiedziała Janeczka. - No dobrze, powiemy panu... Znów się tu
              spotkali i mój brat słyszał, co mają zamiar kraść... Ta akurat wiedza była dla






              porucznika bezcenna. Ponadto Janeczka wysunęła propozycję, żeby włączyć w sprawę
              sprzymierzeńca w postaci pana Zajrzała. Znów jechał z Poznania samochód, do
              którego złodzieje mieli kluczyki... - W porządku, to jest robota dla mnie -
              powiedział porucznik. - Niech was ręka boska broni wtrącać się do tej imprezy na
              Żoliborzu. Niech kradną, długiej uciechy z tego nie będą mieli, to wam
              gwarantuję. Adres tego pana Zajrzała proszę... - No i dlaczego znowu nie
              pozwoliłaś powiedzieć ani słowa o panu Wolskim? - spytał Pawełek, wchodząc do
              pokoju siostry po opuszczeniu łazienki. Janeczka elegancko wygładziła pościel na
              tapczanie. Zawahała się, odwinęła kołdrę i usiadła.
              -Bo ja wiem... Ten pan Wolski jest strasznie dziwny. Ja bym wolała poznać go
              trochę lepiej. On jest przecież chyba po naszej stronie? -Wygląda, że po naszej.
              Ale może być tak, że porucznik coś o nim wie. Też byśmy się
              dowiedzieli.
              - Ja uważam, że chyba nie wie. A jeżeli nie
              wie, to byłaby to zdrada wspólnika. Głupi donos. I mogliby mu przeszkodzić, i na
              przykład zabrać te pluskwy. Nie jestem pewna, ale tak mi się wydaje. Pawełek
              zastanowił się, sapnął i opadł na
              fotelik.
              -No może... A może odwrotnie, on jest w
              szajce i po cichu wszystko kontroluje...
              -I tak im ułatwia pracę, dziurawiąc opony?
              - Może z czymś nawalili i to było za karę. Nie wypłacili mu doli. Albo miało to
              być takie podstępne ostrzeżenie. Jedno co jest pewne, to to, że musi im się
              mylić, które pan Wolski, a które my. On jest w ogóle czysta perła dla nas, bo
              jakby co, można zwalić na niego wszystko i nam się upiecze. Janeczka z
              zadowoleniem kiwnęła głową.
              -No więc właśnie. Wolę go ukrywać najdłużej, jak się da. uważam, że trzeba się
              do niego porządnie przyczepić. I możliwe, że w końcu nawet z nim porozmawiać.
              Resztę porucznik wie i niech sam załatwia tych prokuratorów i ministrów. - I
              tego jakiegoś Lewka. Co to może być, ten Lewek? Z książki telefonicznej nie
              wyszedł. A co do prokuratorów, to jak on ma łapać tych złodziei, skoro w szajce
              mają prokuratora? Ale może go teraz wyleją z roboty. To co robimy? - Po
              pierwsze, znów się rozdzielamy, ale tylko częściowo. Po drugie, niech Bartek
              zrobi tę Szwedkę dla Stefka. Po trzecie, niech się Zbinio zajmie bratem WieSIa.
              Po czwarte... nie wiem, co po czwarte, bo to zależy od tego, co będzie. -Za
              Purchlem jeździmy? - A po co? Już o nim wszystko wiemy. Teraz niech za nim
              jeździ porucznik, może go złapie na jakimś odpowiednim gorącym uczynku. - Trochę
              bym mu utrudnił - powiedział Pawełek, podnosząc się z fotelika. - Komu? -
              Purchlowi. Niech mu się nie jeździ za łatwo.
              - To zawsze można - zgodziła się Janeczka. - Czekaj, wiem, co po czwarte! To w
              ogóle jest doskonały pomysł. Wszystkim tym przestępcom powinno się utrudniać!
              Więc jednak za Purchlem trochę pojeździć musimy, żeby ich poznać. -
              Pierwszorzędnie! - ucieszył się Pawełek. - A potem razem z Bartkiem i Stefkiem
              będziemy odwalać robotę! To co, skoczę na górę po Rafała?
              -Skocz...
              Rafał akurat dysponował odrobiną luzu, ponieważ jego obecna narzeczona wyjechała
              na kilka dni. Zdradził się z tym prawie bezwiednie, wyrażając zgodę na
              poczynania śledcze. Samochodem jadącym z Poznania zainteresował się wyraźnie. -
              Volkswagen ma to być? Golf?
              - Golf - potwierdził Pawełek. - A co...?
              -I pod jaki adres jedzie? Pawełek wymienił ulicę i numer domu. Rafał spojrzał na
              budzik Janeczki. - Wy to nie, ale ja bym mógł - rzekł z lekkim wahaniem. - Matce
              powiem, że muszę pojechać po kogoś na dworzec. Co wy na to? Pawełek poparł jego
              myśl z ognistym zapałem. Odżałować nie mógł, że nie zobaczą akcji, jaką sami
              naraili policji. Dzięki Rafałowi mogli mieć przynajmniej relację z wydarzeń. - I
              to się zgadza, na dworcu trzeba czekać na przyjeżdżającą osobę i ty też będziesz
              czekał na przyjeżdżającą osobę - zwróciła uwagę Janeczka. - Więc prawie powiesz
              prawdę.
              - W porządku, jadę! - zdecydował się Rafał.
              - Która godzina...? Dopiero po dziesiątej, to jeszcze za wcześnie... Ale pojadę,
              pociągi się czasem spóźniają... Mieli najszczerszy zamiar czekać na jego powrót






              i od razu usłyszeć opowieść, ale pani Krystyna dopilnowała, żeby znaleźli się w
              łóżkach. W łóżkach zaś sen zmorzył ich, zanim się zdążyli
              zorientować...
              -Znalazłem sobie bardzo dobre miejsce i nawet nie wysiadałem - mówił nazajutrz
              Rafał przed domem Purchla. - Małych fiatów stoi tam zatrzęsienie, innych wozów
              też dużo, chociaż przeważnie mają garaże. Siedziałem i patrzyłem możliwe nawet,
              że udało mi się zdrzemnąć ale obudził mnie pies. Jakaś pani z nim wyszła
              szczekał, bo zobaczył kota, poderwał mnie akurat we właściwej chwili. Golf z
              Poznania przyjechał dziesięć po dwunastej i powiem wam, że zorganizowane to było
              pięknie. Złodzieje czekali aż trudno uwierzyć, o dwa samochody ode mnie
              Przyjechali i zaparkowali właśnie w tym czasie, kiedy się zdrzemnąłem, więc
              wcale o nich nie wiedziałem. Facet przyjechał tym Golfem, wysiadł i zaczął
              otwierać bramkę w ogrodzeniu, taka mała willa to była, a złodzieje zadziałali
              bezczelnie wręcz nie do uwierzenia... Janeczka poruszyła się gwałtownie,
              machnęła ręką i trafiła go w ucho. - Wyszedł! - syknęła. - Uważaj teraz! Rafał
              urwał opowieść i zapalił silnik. Przez chwilę wszyscy milczeli, obserwując
              wsiadającego do samochodu Purchla.
              -Możesz jechać i mówić dalej - zadysponował Pawełek. - Nic wielkiego się nie
              dzieje. - On w końcu zwróci uwagę na to moje pudło - zatroskał się Rafał,
              ruszając.
              -Na małego fiata?! Jakbyś jeździł jakimś czerwonym porschem, albo co, to może by
              spojrzał. Dużo go obchodzą małe fiaty. O, już się plącze drugi!
              - Na wszelki wypadek następnym razem możesz pożyczyć samochód od wujka Andrzeja
              - poradziła Janeczka. - On się domyśla, że coś robimy, ale nic nie mówi, więc
              chyba ci pożyczy. Mów dalej! Co zrobili bezczelnie? Rafał wrócił do opowieści o
              wczorajszym
              wieczorze.
              - Wykręcili taki numer, że się skichać można.
              Facet otwierał bramę o dwa metry od swojego samochodu... No nie, więcej trochę,
              postawił go po prawei stronie jezdni, a bramę miał po lewej, uszykował się do
              skrętu, bo tam było dosyć ciasno. I nawet go zamknął, może odruchowo, a może
              przez rozum. A oni podeszli, było ich dwóch, jeden z jednej strony, a drugi z
              drugiej, cicho szli, pewnie mieli buty na gumie, ale tak jakoś zwyczajnie, jakby
              normalnie przechodzili. Na własne oczy widziałem, że wysiedli z tego
              zaparkowanego samochodu, wiedziałem, że się szykuje kradzież i nic mi nie
              przyszło do głowy! Byłem - ciekaw, jak to zrobią, ale żeby tak...? Nie do wiary!
              - No jak? - pogonił niecierpliwie Pawełek. - Lepiej też jedź lewym pasem, tak
              jak on -
              poleciła Janeczka.
              - A zwyczajnie - kontynuował Rafał, zjeżdżając na lewy pas. - Przechodzili sobie
              spokojnie, ten z lewej zatrzymał się dosłownie na moment, kluczyki chyba trzymał
              w ręku w sekundę siedział za kierownicą, otworzył drzwiczki temu drugiemu,
              wystartował i cześć Ten drógi wskoczył prawie w biegu, trzasnął drzwiczkami Jak
              JUŻ Jechali. Właściciel przy bramie zbaraniał tak, że nawet się słowem nie
              odezwał, odwrócił się tylko, stał jak pień i patrzył. Odjechali dobre
              dwadzieścia metrów i dopiero wtedy ruszył za nim z krzykiem...
              - Co krzyczał`? - zaciekawił się Pawełek.
              - Głównie wydawał z siebie taki ryk na y Takie yyyyy...! Tylko trochę chrypiące.
              Co do słów, to usłyszałem "ratunku", "złodzieje" i "rany boskie". A jeszcze
              wrzeszczał "stój, ty gnoju!". Dosyć bez sensu. Zwolnili trochę, żeby skręcić, i
              tam ich spotkało nieszczęście. Mały fiat się napatoczył, prosto pod ich maskę,
              Chamowali, ale puknęli go zderzakiem, obrócił się i zastawił im drogę. Kierowca
              z niego wylazł i od razu się przewrócił, no i na to wszystko nadział się
              radiowóz. Nie mogli udawać, że nic nie widzą, bo ten z małego fiata był taki
              pijany, że prawie zdążył zasnąć na jezdni. W pierwszej chwili myśleli chyba, że
              nie żyje. Widziałem to, bo ruszyłem za nimi, z tym że przedtem odjechał ten
              samochód, z którego wysiedli, przodem był ustawiony, wyskoczył i dmuchnął w
              przeciwną stronę, audi, numer mam zapisany. Ja pojechałem za właścicielem,
              udałem, że przypadkiem tak sobie wolno przejeżdżałem. Właściciel nadleciał,
              jednemu policjantowi rzucił się na szyję, a drugiego usiłował pocałować w rękę,
              potem oprzytomniał trochę, ale zdenerwowany był taki, że jeszcze mu zęby






              szczękały. Padł na kolana i oglądał swój zderzak. Tamci dwaj za to byli całkiem
              spokojni i zdaje się, że od razu zaczęli nawijać, jak to im się przejażdżki
              zachciało. To jest to, co porucznik mówił, nawet ich łapać nie warto.
              - To znaczy, że nieszczęście spotkało porucznika zaopiniowała smętnie Janeczka.
              - Nas tam wcale nie było, i też im nie udało się jechać za złodziejami. Cała
              robota na nic. Szkoda, że nie wziąłeś ciupagi, albo chociaż mojej parasolki, bo
              ten w audi daleko by nie pojechał. Skoro uciekł od razu, pewnie był ważniejszy.
              - Mam numer - przypomniał Rafał.
              - Pewnie Fałszywy.
              - Hej! - zaniepokoił się nagle Bartek z tyłu. - Czy on przypadkiem nie pruje do
              Poznania? Purchel pchał się na zachód. Zaniepokoili się wszyscy.
              - Do Poznania nie jadę... - zaczął buntowniczo Rafał, ale w tym momencie BMW
              zamrugało prawym kierunkowskazem.
              - Na Jelonki się pcha - stwierdził z ulgą Pawełek i ożywił się gwałtownie. -
              Ejże! Na Borowej Góry mieli ukraść BMW. Sprawdziłem na planie miasta, to gdzieś
              tutaj.
              - Osobiście udziału nie weźmie, więc pewnie i tu jedzie pilnować - stwierdziła
              Janeczka - Zobaczymy, co zrobi Do BMW nawet się zbliżać nie będziemy, żeby znów
              nie było awantury Purchel skręcił w lewo i wjechał między budynki i parkingi
              Zwolnił bardzo, znalazł sobie kawałek pustego miejsca, zaparkował i wysiadł Na
              szczęście Rafał zwolnił jeszcze bardziej i zatrzymał samochód w dostatecznej
              odległości, żeby nie wzbudzić w nim żadnych podejrzeń -Pójdę z Chabrem -
              ogłosiła Janeczka - A ty zaparkuj byle gdzie Chaber cię znaidzie Wysiadła,
              zabrała psa i znikła w mroku Rafał ruszył powoli, znalazł wolne miejsce znacznie
              dalej niż Purchel, wjechał tyłem i zgasił silnik - Co teraz - spytał niepewnie
              -Przyjechać, to on tutai przyjechał - rzekł nagle Pawełek - Ale odjechać tak
              łatwo nie musi - Bartek, wyłazimy. Rafał pozostał sam, z jednej strony pełen
              niepokoju, z drugiej ogromnie zainteresowany całą akcją Zatruwanie życia
              okropnej mafii samochodowej wydawało mu się w pełni godziwe i użyteczne
              Wiedział, że nie zlikwiduje problemu, ale może chociaż trochę utrudni złodziejom
              bez troską działalność Pawełek i Bartek wrócili po paru minutach bardzo
              zadowoleni Zaraz po nich pojawiła się Janeczka z psem
              -Poszedł do jakiegoś, który nazywa się władysław Łojecki - oznajmiła - Nic
              więcej o nim nie wiem. Mieszka na czwartym piętrze i tyle-Długo mu ta wizyta
              potrwa - mruknął kąśliwie Pawełek, wsiadając do malucha. - ma na co - odparła
              Janeczka niedbale. -- Nigdzie przecież nie pojedzie, więc co właściwie
              mielibyśmy śledzić...? Wracając nazajutrz ze szkoły, Janeczka ujrzała przed
              domem samochód porucznika. Zaniepokoiło ją to odrobinę. Zbliżyła się bez
              pośpiechu, tuż przed nią otwarły się drzwiczki, wsunęła się na fotel obok
              kierowcy. -Słuchaj, ja jestem w miarę możności przyzwoitym człowiekiem -
              powiedział porucznik - Świństw robić nie lubię, ale mam obawy że będę musiał.
              Prosiłem przecież, żebyście Się nie wtrącali? Jeżeli całe moJe gadanie okaże się
              rzucaniem grochu o ścianę, dalsze rozmowy z wami będę zmuszony przeprowadzać w
              obecności wasZego OJCa.
              - Jego i tak nie ma - odparła Janeczka - To po pierwsze. A po drugie to my to
              rozumiemy. Wcale niczego nie utrudniamy. Nawet nie wiemy, gdzie pan miał
              pułapkę.
              - A Tuwima...?
              Janeczka poczuła się zdezorientowana. Owszem, przypomniała sobie od razu,
              Pawełek podsłuchał, że na ulicy Tuwima też mieli coś kraść, ale nie było ich tam
              przecież, zajmowali się Purchlem... -Co Tuwima? Nic o tym nie wiem. Niech pan
              powie porządnie, co się właściwie stało! -Zaczynasz kłamać? - zgorszył się
              porucznik. - Dotychczas mówiliście prawdę. Kto uszkodził dwa samochody na
              Tuwima? Znów nam pułapkę diabli wzięli! Janeczka milczała przez chwilę.
              - Nie my - rzekła sucho. - Wcale nas tam nie było, wszystko jedno kiedy. Byliśmy
              gdzie indziej i na dowód mogę powiedzieć, że ten Purchel, którego już pan zna,
              był u jakiegoś, który się nazywa Władysław Łojecki i mieszka na Jelonkach. I
              jeszcze było tam coś dziwnego, ale jak pan uważa, że kłamiemy, mogę w ogóle nic
              nie mówić. Teraz porucznik milczał przez chwilę.
              -Poważnie...? Nie, ja wam wierzę, tak mi się tylko głupio wyrwało, bo na
              Tuwima... No nic. W porządku, zdobądź się na odrobinę litości, bo mam straszną






              pracę. - Dobrze - zgodziła się Janeczka. - Przebaczam panu. No więc naprawdę
              byliśmy na Jelonkach, a potem wróciliśmy do domu i o żadnym Tuwimie nic nie
              wiem. A tam, na tych Jelonkach, było tak, że Purchel poszedł do tego Łojeckiego,
              to znaczy pojechał windą, i zaraz potem do tego samego budynku i tej windy
              wchodził jeszcze jeden taki. Wcale bym nie zwróciła uwagi, żeby nie Chaber.
              Powąchał go i jakoś tak się zachował, że wróciłam na to czwarte piętro i okazało
              się, że on wszedł do tego samego mieszkania, do tego Łojeckiego. Przyjechał
              samochodem, mercedesem, zostawił go blisko domu. I nie jestem pewna, ale
              możliwe, że przyjechał tam spotkać się z Purchlem. Jeszcze o tym nikomu nie
              mówiłam.
              - Jak wyglądał? - spytał porucznik nieco
              zdławionym głosem.
              - Jak sztuczny - odparła bez namysłu Janeczka. - Mały był, jakiś taki pękaty i
              łeb miał wielki jak dynia. Takie kłaki skołtunione, średnio długie, ale mnóstwo,
              głównie w ogóle składał się z włosów. I wściekłą gębę. I mam numer jego
              mercedesa.
              Sięgnęła do kieszeni, wydobyła notesik i znalazła zapisany numer. Porucznik
              przeczekał tę operację w milczeniu.
              -WAL 1168 - powiedziała Janeczka. - Musi tam bywać często, bo inaczej Chaber by
              nie wiedział, i już widzę, że był ważny. Kto to jest? -Nie powiem ci za żadne
              skarby świata - odpowiedział stanowczo porucznik. - Wszystko ma swoje granice!
              Janeczka przyglądała mu się przez chwilę, a jej myśl biegła z szybkością
              światła, - W takim razie wiem - powiedziała niemiłosiernie. - To był Lewek.
              Porucznik nie zdołał powstrzymać żachnięcia.
              Z miejsca zrozumiał, że zaprzeczenia nie zdadzą się na nic. -Słuchaj, jeżeli
              cokolwiek... - zaczął groźnie.
              Janeczka przerwała mu bez wahania.
              -Słowa jednego nie pisnę na ten temat do nikogo, z wyjątkiem mojego brata, bo
              wszystkie tajemnice mamy wspólne - oznajmiła stanowczo. - I są to prawdziwe
              tajemnice. Pod warunkiem, że pan powie, kto to naprawdę jest. Inaczej zaczniemy
              sami sprawdzać, chociażby po numerze samochodu, bo on nie wygląda na takiego,
              który by sobie zawracał głowę fałszywym. Przez długie sekundy porucznik patrzył
              na nią w milczeniu i z uwagą. Potem podjął decyzję. - On się wcale nie nazywa
              Lewek - rzekł grobowym głosem. - Tak go tylko nazywają, bo jest to awanturnik,
              który lubi ryczeć jak lew. Ale sama zauważyłaś, że jest mały. Skojarzenia
              przyszły same, taki mały lew, a zatem Lewek, i już do niego przylgnęło.
              Podstępna postać, ważna figura, a równocześnie coś w rodzaju szarej eminencji,
              bo ma olbrzymie powiązania. Istnieją przypuszczenia... Źle mówię, co tu owijać w
              bawełnę... Wiadomo, że jest opiekunem różnych mafii, każe się opłacać
              wszechstronnie i wywiera wpływ nawet na kwestię ustawodawstwa. Orientujesz się
              przecież, że Sejm to są ludzie, on wielu z tych ludzi trzyma w garści. Nic mu
              nie można udowodnić. Marzę o tym, żeby kogoś na przykład zabił, niechby nawet w
              afekcie... Opanował się, bo poczuł, że wychodzą z niego zbyt wielkie
              namiętności, całkowicie nie na miejscu w rozmowie z dzieckiem. Przez chwilę
              zgrzytał zębami, co mu bardzo pomogło. Spróbował zastanowić się, co jeszcze
              powinien powiedzieć, żeby powstrzymać Janeczkę od jakiegokolwiek działania.
              Janeczce nie potrzeba było nic więcej. Czuła się całkowicie usatysfakcjonowana.
              - Co do zabicia, proszę bardzo - zgodziła się z kamiennym spokojem. - Ale nikogo
              z nas, to mowy nie ma. Niech sobie zabija kogoś innego. Uspokoiłam się, poza tym
              że... gdzie on mieszka? - Ma willę w jednej z podwarszawskich miejscowości i,
              chwała Bogu, żadna miejska komunikacja tam nie chodzi - odparł porucznik z ulgą.
              - Co do pracy, nie robi nic, tylko zajmuje stanowisko. Więc może nie uda wam się
              nawiązać z nim osobistego kontaktu. Janeczka wzruszyła ramionami.
              - Nie to nie. Wcale się do niego nie pchamy. Możliwe, że... Przyszło jej do
              głowy, że na ulicy Tuwima był pan Wolski. Zawahała się. Porucznik już odzyskał
              równowagę po swoim chwilowym wybuchu, patrzył na nią pytająco.
              - Możliwe, że jest taki ktoś... Taka osoba...
              - Co za osoba? Janeczka znów się zawahała. Nie, jeszcze za wcześnie było mówić o
              panu Wolskim. Jeszcze trochę.
              - No, jest taka osoba, która też się nimi zajmuje. I możliwe, że dużo wie.
              Powiemy panu o niej, ale trochę później, jak już sami będziemy więcej wiedzieli.






              To znaczy, sam pan rozumie, nikt się nie dowie tego, co wywęszy nasz pies, a my
              się dowiemy od psa. Przedziwny argument do porucznika przemówił. Czuł się tak
              skołowany, że bez oporu zgodził się poczekać na psie informacje. Obok drzwiczek
              pojawiła się nagle jakaś postać i Pawełek pochylił się do okienka.
              - Dzień dobry - powiedział uprzejmiie.- Mam coś nowego. Chce pan? Porucznik bez
              namysłu odblokował tylne drzwiczki.
              - Wsiadaj. Chcę. Co się stało? Pawełek zrzucił z pleców torniister i usiadł.
              - Duża draka. Przyjechała ruska mafia i już są w Warszawie. Z ośmiu ich chyba, a
              przyjechali po samochody. Ma być hurtowa kradzież u Niemców, ma to wjechać do
              nas, a oni zabiorą do siebie. Ciekawe, co ci Niemcy na to.
              -Skąd to wiesz? Janeczka odwróciła się i popatrzyła na brata. Pawełek wetknął
              twarz pomiędzy fotele. -Od Zbinia. Stefek doniósł. A Zbinio od brata Wiesia,
              wczoraj mu się wygadał wieczorem. W nerwach.
              -Nie rozumiem, co mówisz - powiedział porucznik surowo. - Co to za osoby i skąd
              oni wiedzą?
              Pawełek wyjaśnił, kto to jest Zbinio, kto to jest Wiesio i skąd im się wziął
              jego brat. Stefka na wszelki wypadek potraktował lekceważąco i prawie pominął.
              Porucznik zażądał nazwisk i adresów. - Ale brata Wiesia niech pan tak od razu
              nie łapie i nie zamyka, bo on to robi z głupoty - powiedziała Janeczka. - I
              teraz już trochę pod przymusem - dodał Pawełek. - Chyba go Wiesio spłoszył i
              wolałby się wyplątać. Dlatego lata zdenerwowany i dlatego tyle mu się wyrwało do
              Zbinia. Nie całkiem trzeźwy był podobno. Będą wjeżdżać przez dwa przejścia
              graniczne, osiem samochodów razem, z tym że cztery na takim wozie transportowym,
              razem z innymi, legalnymi. Zdaje się, że znów coś załatwili przez Ministerstwo
              Finansów. Ja bym przypilnował tego wiceministra, aż zacznie chodzić piechotą...
              Ujrzał nagle okropny wzrok siostry, uświadomił sobie, co mówi i urwał. Porucznik
              nie podjął tematu, chociaż przed oczami duszy zamajaczył mu czarowny obraz.
              Kolejne, unieruchomione samochody i wyskakujący z nich, rozwścieczony złoczyńca,
              wszędzie spóźniony, zmuszony do korzystania z ulicznych telefonów...
              Dezorganizacja w przestępczym przedsiębiorstwie i cała szajka wszystkie w ogóle
              szajki, brnące przez zimową breję i pchające się do autobusów... Otrząsnął się z
              uroku. - Wiadomość jest ważna i może nam coś da - powiedział sucho. - Powtórz to
              wszystko dokładnie i szczegółowo. I od razu proszę żadnego waszego udziału! Oni
              działają brutalnie Pawełek posłusznie powtórzył wszystko czego się dowiedział
              przez Zbinia. Janeczka siedziała spokojnie. -Proszę bardzo, my się tego nie
              dotkniemy - zapewniła porucznika. - Po całej Polsce jeździć i tak nie damy rady,
              więc zajmiemy się czymś innym.
              --Dobrze - zgodził się z lekkim roztargnieniem porucznik, zaabsorbowany już
              obmyślaniem własnych planów. - A za kilka dni spotkamy się i powiecie mi o tej
              osobie. Samochody zostawić w spokoju...
              -Ty, w czym rzecz? - spytał Pawełek otwierając furtkę. - Co za osoba? Dlaczego
              on tu czekał?
              - No i proszę, pozwolił nam robić, co chcemy - powiedziała Janeczka z triumfem..
              - Wyraził zgodę, sam słyszałeś... Przywitała Chabra i wyjaśniła całą resztę
              Pawełek zainteresował się gwałtownie sprawą ulicy Tuwima.
              -To pan Wolski, mur beton. Co robimy?
              -Właśnie zajmiemy się panem Wolskim... Pośpieszny tupot nóg, biegnących ku nim
              po ulicy, spowodował, że nie weszli do domu, tylko cofnęli się znów do furtki. Z
              drugiej strony podbiegali Bartek i Stefek. Bartek machał nogą odstolika, Stefek
              na ramieniu trzymał Szwedkę. Obaj mieli ze sobą tornistry. - No, dobrze, że
              jesteście! - wysapał Bartek. - Już się bałem... Coś nie gra! -No...? -
              powiedziała nagląco Janeczka. Stefek wyhamował przed ogrodzeniem w milczeniu,
              wpatrując się w nią z uwielbieniem. Jak zwykle, w obecności bóstwa trochę
              brakowało mu głosu.
              - Poszliśmy prosto ze szkoły, bo chciałem mu pokazać ten dom pana Wolskiego -
              wyjaśnił Bartek. - Jest biały dzień, nie? I nawet słońce trochę świeci, nie? A u
              niego pali się światło! Janeczka i Pawełek przez bardzo krótką chwilę oceniali
              informację. - Trzeba tam iść zaraz - zadecydowała Janeczka. - Obiad zjemy
              później. -A babcia...? - zauważył ostrzegawczo Pawełek.






              -Babcia... Przetłumaczy się jej. A może wcale jej nie ma w kuchni... Babcia
              jednakże była w kuchni. Ominęliby dom
              całkowicie, gdyby nie to, że tornistry solidnie przeszkadzały i należało się ich
              pozbyć. Ukrywanie w ogrodzie nie wchodziło w rachubę było zbyt mokro. Bartek i
              Stefek oddali im swoje i postanowiono zadziałać metodą zaskoczenia Z czterema
              tornistrami Janeczka i Pawełek wpadli do domu, babcia wyjrzała z kuchni. -O, już
              jesteście - zaczęła. - Zaraz...
              - Nie, babciu, jeszcze nas nie ma - przerwała Janeczka, Pawełek zaś czterema
              szmyrgnięciami ulokował obciążenie w swoim pokoju - Wrócimy za jaką godzinę, bo
              jeszcze musimy coś Pilnego załatwić. Obiad sobie podgrzejemy Pawełek już był na
              zewnątrz, siostra poszła w Jego ślady. -Właśnie chciałam wam powiedzieć że
              obiadu jeszcze nie ma - zawiadomiła babcia puste drzwi. - Za późno się
              zdecydowałam na te paszteciki... W oknie pana Wolskiego rzeczywiście paliło się
              światło. Nie rzucało się zbytnio w oczy, ale z całą pewnością stanowiło element
              niepokojący. - Wyjechał na dwa dni, a światło zostawił dla zmyłki? - powiedział
              Bartek niepewnie. -Leży chory...? - zaniepokoił się Pawełek. - Zaraz się dowiemy
              - zapewniła Janeczka i ruszyła ku wejściu. - Będzie niezła robota dla Chabra.
              Chodź, piesku! A wy tu poczekajcie, żeby go nie rozpraszać. Zaczekali
              cierpliwie. Janeczka pojawiła się z powrotem po paru minutach i pokiwała na nich
              ręką.
              - Pana Wolskiego nie ma - zakomunikowała, kiedy przechodzili przez sień i
              podwórze. - Wyszedł już dawno i poszedł tędy. Pewnie wczoraj. Uważam, że na
              wszelki wypadek trzeba go poszukać i zdaje się, że ten obiad zjemy na kolację.
              Pan Wolski, na całe szczęście, poszedł piechotą
              i Chaber wskazał jego ostatnie ślady bez chwili wahania. Zbiegli po schodach
              koło bazaru, w galopie przebyli cały skwer Morskie Oko i znaleźli się na wielkim
              skrzyżowaniu Belwederskiej i Gagarina.
              - No tak - wydyszał z niepokojem Pawełek. - Jeżeli tutaj wsiadł do autobusu,
              będziemy mieli ubaw. Szukać go na cztery strony świata...! Pan Wolski
              konsekwentnie nie wsiadł do autobusu. Chaber poprowadził ku wejściu do Łazienek,
              a potem prosto przez park. W połowie drogi spacery pana Wolskiego przestały
              wydawać się im szczęściem.
              - Ale ma kondycję! - sapnął potępiająco Bartek. - Pruje jak maszyna! I to ma być
              zramolały stary piernik, skąd on ma tyle siły...?! - On pewnie szedł trochę
              wolniej niż my - zwróciła uwagę Janeczka cierpkim głosem. - Chaber, pieseczku,
              poczekaj! Nie tak szybko! Chaber zwolnił nieco i obejrzał się niecierpliwie.
              Wyraźnie nakazywał pośpiech. Przez chwilę szli normalnym krokiem, a potem znów
              pobiegli. Mostem nad Trasą Łazienkowską przedostali się na drugą stronę, dotarli
              w końcu na Rozbrat. Tu Chaber wreszcie zwolnił. Zadyszana Janeczka zorientowała
              się nagle, że pies zaczyna zachowywać się inaczej. Zrobił się jakiś czujny,
              ostrożny, przemknął za rosnącymi tu licznie krzewami i zatrzymał się przed
              jakimś domem. Chwilę stał nieruchomo. Potem gwałtownie obwąchał teren, znów
              zastygł na moment i wydał z siebie cichy, głuchy, groźny warkot. Następnie
              cofnął się nieco, obejrzał na panią i wystawił zwierzynę. Wszyscy czworo
              znieruchomieli, w głębi duszy wdzięczni psu za tę chwilę odpoczynku. Po paru
              sekundach miejsce wdzięczności zajął niepokój.
              Coś się musiało stać. Całe zachowanie Chabra wskazywało, że coś złego. W
              atmosferze wokół nich pojawił się jakiś nieuchwytny element napięcia i
              niebezpieczeństwa. Uspokajali zdyszane oddechy i odzyskiwali siły. - No! -
              sapnął niecierpliwie Pawełek. - Co jest...?
              Janeczka ze zmarszczonymi brwiami wciągała głęboko powietrze i przyglądała się
              psu. - Tu- się coś wydarzyło - zawyrokowała wreszcie. - Coś niedobrego z panem
              Wolskim. Może... Ja nie wiem... Przyjrzyjcie się. Mnie się wydaje, że tu, gdzie
              on węszy, jest pogniecione. Spełnili polecenie, dokładnie obejrzeli miejsce,
              które pies wąchał najdłużej. Pomiędzy ozdobnymi krzewami z resztkami liści rosła
              trawa, zimowa już, przywiędła, ale bujna. Wydawała się skopana, i zniszczona
              dodatkowo, a krzaki obok były trochę połamane i wyglądało na to, że świeżo.
              Pawełek wytchnął już po galopie i umysł jego w pewnym stopniu podjął pracę. -
              Poniewierali się - rzekł stanowczo. - Co najmniej jeden, pan Wolski. Tu upadł,
              albo został przewrócony, bo ja wątpię, żeby sam się wałkował dla przyjemności. -
              Ktoś go napadł - uzupełniła Janeczka. - Pies mówi, przecież widzicie. Zrobili mu






              coś złego i byli tu złoczyńcy... Nagle powiało grozą. Całe gadanie o
              niebezpieczeństwach, dotychczas traktowane lekceważąco, nabrało wyraźnej treści
              i dotarło do nich z siłą młota pneumatycznego, walącego z góry w ciemię. Pan
              Wolski, najwyraźniej w świecie, z tym niebezpieczeństwem zetknął się osobiście.
              Wszyscy poczuli jakieś podejrzane mrowienie w karku, ale zarazem wybuchły w nich
              emocje. Oto znaleźli się w samym środku tej podstępnej wojny z przestępcami, na
              własne oczy oglądają jej skutki i kto wie, może im też coś grozi...
              Przypuszczalny sojusznik został wyeliminowany... O takich rzeczach czyta się w
              książkach, albo ogląda się je na ekranie, przeżyć to w rzeczywistości, to jest
              coś...! Pierwszy mężnie poruszył się Stefek, zdopingowany samą obecnością
              Janeczki. Nie powiedział nic, bo przez chwilę miał jakieś kłopoty z głosem, ale
              uczynił kilka kroków w głąb pogniecionego pobojowiska. Za nim ruszył Bartek. - I
              tu go wlekli - powiedział nieco ochryple i odchrząknął. - O, widać tylne
              nogi...! Znaczy, chciałem powiedzieć, tylne buty... Pawełek posunął się za nim,
              starannie tłumiąc dreszcz zachwytu. - Buty z tyłu - skorygował. - Obcasy. To już
              nie ma co, napadli go, wlekli mały kawałek, a potem pewnie podnieśli, bo dalej
              tych obcasów już nie ma. Żywy czy zabity...? Spojrzał na psa. Chaber węszył cały
              czas, wyraźnie okazując, że to nie koniec śledztwa. Sam jego widok wzmagał
              napięcie. Ostrożnie, na ugiętych łapach i z podkulonym ogonem, przesunął się za
              następny krzak, obwąchał jakiś przedmiot i znów warknął. Janeczka odwróciła się
              ku niemu, podeszła, pochyliła się i obejrzała przedmiot z bliska. Odzyskała już
              równowagę prawie całkowicie. -Kamień - oznajmiła zimno. - Duży dosyć. Tym dostał
              w głowę, nawet nie ma co oglądać, Chaber wie, co mówi. Nie dotykaj! - krzyknęła,
              bo Bartek skoczył i sięgnął ręką. - Zwariowałeś chyba, chcesz, żeby było na
              ciebie?! Teraz ten kamień śmierdzi tylko panem Wolskim i tym opryszkiem! Chaber
              by ci zaraz powiedział, kto to był, a jak dotkniesz, wymieszasz się z nimi! Już
              przy pierwszym słowie Bartek cofnął rękę, jakby ukąsiła go sama bliskość
              narzędzia zbrodni Emocje po nich szalały ciągle, ale nabierały innego
              charakteru. Bez żadnego gadania wszyscy czuli, że teraz należy pokazać klasę.
              Stanąć na wysokości zadania i działać racjonalnie. Stefek w skupieniu, bardzo
              przejęty, rozgarniał krzaki swoją Szwedką. - A tu stał długo - odezwał się
              wreszcie, dumny z odkrycia. - Popatrzcie, odcisnęły się buty. To chyba jego,
              nie? Stał jak przymurowany, kawałka kroku nie zrobił! - I patrzył na coś -
              odgadła żywo Janeczka. - Na coś przed sobą, bo nie patrzył przecież do tyłu.
              Więc ten bandyta musiał się zakraść z tamtej strony i walnął go kamieniem.
              Zaraz, po co my... Chaber, piesku, co tu było? Pokaż, co było! Gdzie pan Wolski
              i gdzie ten zbój? Pokazuj wszystko! Chaber zabrał się do rzetelnej pracy. Węszył
              gorliwie, w skupieniu, informując o spostrzeżeniach prawie ludzkimi słowami. -
              Zgadza się, pan Wolski przyszedł tu okrężną drogą - tłumaczyła Janeczka. -
              Najpierw tu, potem się cofnął i podszedł z drugiej strony. Coś zobaczył,
              zatrzymał się i stał. Na coś czekał... -Ciekawe, co widział - zainteresował się
              nagle Pawełek.
              Podszedł ostrożnie na miejsce postoju pana Wolskiego i ustawił się tuż obok jego
              śladów, pilnując, żeby ich na wszelki wypadek nie zadeptać. Wspiął się na palce
              i pomiędzy gąszczem prawie bezlistnych gałęzi ujrzał wrota do garażu. Gwizdnął z
              nagłym zrozumieniem. - Coś mi się widzi, że czatował na następnego do
              przedziabania - oznajmił. - Ktoś tu mieszka podejrzany. Niech on pokazuje dalej.
              - Bandyta zakradł się od tyłu - podjęła Janeczka. - Nie wiem, dlaczego pan
              Wolski go nie usłyszał, pewnie coś zagłuszało. Walnął go. Tam pan Wolski upadł.
              I ten bandzior się na niego rzucił. Krótko się bili, bo mało połamane i tylko w
              jednym miejscu, więc nie wałkowali się wszędzie. No dobrze, piesku, doskonale,
              dalej! Zgadza się, tu go powlekli... Co? Zaraz... Przez chwilę pilnie
              obserwowała psa.
              - No tak. Te drzwi do garażu musiały być otwarte. No, może uchylone. Ktoś z nich
              wyszedł, podszedł tutaj i razem z tym zbrodniarzem wzięli pana Wolskiego. Nieśli
              go. No oczywiście, wnieśli go do tego garażu... - A teraz patrzą przez okno i
              widzą, co robimy - zauważył zgryźliwie Bartek. - Zaczniemy udawać, że się bawimy
              w Indian? - Zaczniemy udawać byle co - zadecydowała Janeczka. - Odsuńmy się
              trochę i zastanówmy. Nie wiem, gdzie ten pan Wolski jest w tej chwili, ale
              Chaber go znajdzie. Tylko musimy trochę pomyśleć... Wycofali się aż na jezdnię
              tego dziedzińca pomiędzy budynkami i przeszli kawałek dalej, za następny dom.






              Zatrzymali się dość gwałtownie, bo Chaber cichutko pisnął. -Piesku, co...? -
              zaniepokoiła się Janeczka. Chaber nie musiał odpowiadać, bo z drugiej strony zza
              budynków wyłonił się jadący powoli samochód. Podjechał pod podejrzaną budowlę i
              zatrzymał się. Wysiadło z niego dwóch ludzi, zostawili samochód na ulicy i
              skierowali się ku wejściu. Sierść na grzbiecie psa zjeżyła się, z gardła wyszedł
              głuchy, ledwie dosłyszalny warkot. Emocje strzeliły na nowo. - To oni -
              powiedziała Janeczka bez tchu.
              - Jeden z nich, albo obaj! Ci, co załatwili pana Wolskiego! -Pociesza mnie
              bardzo, że przyjechali dopiero teraz - mruknął Bartek, usiłując ukryć dzikie
              podniecenie. - Może nie oglądali nas przez okno i jakoś ujdziemy z życiem. -
              Jeżeli on tam ciągle jest - powiedział nagle Pawełek z irytacją - wszystko
              jedno, żywy czy zamordowany, to ten Rafał potrzebny nam jak powietrze! Wszystko
              ciągle dzieje się nie wtedy, kiedy trzeba! -Być, to on jest, bo Chaber nie
              poprowadził dalej, tylko chce szukać tutaj - odparła Janeczka. - A co do
              wywożenia i Rafała, to chyba zgłupiałeś. Obiecałam, co prawda, porucznikowi, że
              nie będziemy się wtrącać, ale pan Wolski to co innego. Musimy go uratować i nie
              ma gadania. I własnego samochodu przecież nie kradną...
              - To ja! - wyrwał się Stefek z determinacją.
              - Mnie jeszcze nie widzieli. Będę kulał i podpierał się tym pagajem. Taki, co
              kuleje, powoli idzie i ten ich samochód będę obchodził pół roku. - Tobie to
              dobrze, pierwszy raz i już tyle tego!
              - skrzywił się z zawiścią Bartek.
              - Bardzo dobry pomysł - pochwaliła równocześnie Janeczka, co sprawiło, że Stefek
              poczuł w sobie siły wystarczające do przekłucia balonu na wysokości tysiąca
              metrów. - Ale to nie w tej chwili. Najpierw zobaczymy, co będą robić, bo może
              odjadą. Nie należy im utrudniać, nie wiemy jeszcze wszystkiego i wolę, żeby tu
              był spokój. Czekali cierpliwie, chociaż w zdenerwowaniu.
              - A oni tam teraz pana Wolskiego właśnie mordują - powiedział ponuro Bartek. -
              Nie denerwuj mnie! - prychnął na niego rozzłoszczony Pawełek. - Co niby mamy
              zrobić? Dzwonić do drzwi na alarm, czy rzucać kamieniami w okna?
              - Zapamiętać ich - poradziła sucho Janeczka. - W razie czego będziemy świadkami.
              Szkoda, że nie wzięliśmy aparatu fotograficznego. - Obojętne, co wyniosą, kosz
              na brudy czy zrolowany dywan, idę! - zdecydował energicznie Stefek. - I już
              ruszam, bo jako kulawy, prędko leciał nie będę! Podpierając się Szwedką, ruszył
              w kierunku zaparkowanego samochodu. Po kilku krokach zmienił widocznie poglądy
              na swoje inwalidztwo, bo przełożył szwedkę do prawej ręki i zaczął kuleć na
              drugą nogę. -Niech on się na coś zdecyduje - mruknął krytycznie Pawełek. Ci sami
              dwaj ludzie wybiegli nagle z budynku.
              Śpieszyli się wyraźnie, jeden niósł w ręku aktówkę.
              - No, w tym by się pan Wolski nie zmieścił
              - ocenił z pewną ulgą Bartek.
              Stefek zapewne był tego samego zdania, bo zatrzymał się. Obaj złoczyńcy wsiedli
              do samochodu, nie zwracając żadnej uwagi na wspartego na szwedce chłopca.
              Ruszyli ostro i odjechali. - Nikt na nas nie patrzył z żadnego okna -
              zawyrokowała Janeczka, wychodząc z ukrycia. - Gdyby patrzył, coś by im
              powiedział i przynajmniej by rzucili okiem. Udawaliby, że kluczyk im się zaciął
              i wsiadaliby jak pokraki. - No to do roboty! - zarządził Bartek. - Ja tego pana
              Wolskiego w gruncie rzeczy zacząłem nawet lubić i nie zależy mi na jego
              poderżniętym gardle.
              - Nikomu nie zależy - powiedział gwałtownie Pawełek. - Wręcz przeciwnie. My do
              niego mamy interesy. Janeczka... Janeczka już konferowała z Chabrem. Pies
              jeszcze raz poinformował, że odwiedzili ten dom wrogowie, powęszył pod wrotami
              garażu, po czym ruszył na drugą stronę domu. Obeszli za nim budynek,
              przedzierając się przez krzaki. Chaber wciągał nosem powietrze, węszył wyżej,
              węszył tuż przy ziemi, przesunął się wzdłuż muru i nagle zastygł przy małym,
              piwnicznym okienku, nisko umieszczonym. Trwał tak dwie sekundy, następnie cofnął
              się i triumfalnie wystawił zwierzynę. - Jak to? - zdumiała się Janeczka. - Tu?
              Tu jest pan Wolski? Chaber wyraźnie, całym sobą, potwierdził. Tak jest, tam był
              pan Wolski. W dodatku żywy, chociaż w niebezpieczeństwie, i z pewnością nieco
              uszkodzony. Gdyby był martwy, pies zachowałby się zupełnie inaczej i nie
              zostawiłby miejsca na żadne wątpliwości. Patrzyli na siebie wzajemnie,






              zdezorientowani i przez chwilę trochę bezradni. Zwykła piwnica nie dorównywała
              wprawdzie lochom zamkowym, ani też celi na wieży, niemniej jednak stanowiła
              jakiś problem. Z całą pewnością pan Wolski był w niej uwięziony. Uwalnianie
              ofiar z przymusowego zamknięcia jeszcze im się dotychczas nie przytrafiło i nie
              mieli w tej dziedzinie żadnych doświadczeń Sytuacja, ogólnie biorąc, była
              okropna i zaskoczyła ich całkowicie, ale zostawić tego wszystkiego odłogiem w
              żadnym wypadku nie mogli! Bartek przykląkł przy oknie, usiłując wepchnąć w nie
              głowę i zajrzeć, względnie przyłożyć ucho. Pawełek poszedł w jego ślady, dzięki
              czemu obaj wpadli do zagłębienia przy okienku, na szczęście dość płytkiego. Było
              tam tylko nieco za ciasno dla dwóch osób. Bartek uwolnił przygniecioną rękę i
              bezskutecznie próbował wydobyć spod Pawełka nogę.
              - Nic nie widać i nic nie słychać - stwierdził, zmartwiony.
              - Ty, zejdź ze mnie, jak rany... Szyba przeszkadza, ornamentowa i zbrojona.
              Tłuczeny...
              Janeczka zawahała się. Pawełek wygrzebał się z dołu i podjął decyzję bez
              namysłu. - Małe to okno. Wal. W razie czego wstawimy nową na własny koszt, nie
              zbankrutujemy przez to.
              - Zaraz! - zaprotestowała Janeczka, bo zdolność myślenia wróciła jej już
              całkowicie.- A jeżeli oni wrócą i zauważą, że przedtem była szyba, a potem jej
              nie ma? Ona jest brudna i wyraźna. Zgadną, że ktoś tu był, a jeżeli nie wrócą,
              pan Wolski okropnie zmarznie! Może tylko mały kawałek wyjąć i przyłożyć potem...
              - Jakim sposobem! - skarcił ją Bartek z dołu. - Do czegoś takiego diament
              potrzebny. Nie mamy.
              - To ja bym zostawiła. Wiemy, że pan Wolski tam jest, żywy, pewnie związany i
              zakneblowany, a możliwe, że nieprzytomny, więc i tak się z nim nie dogadasz.
              Musimy go uwolnić. Przez to okienko by nie przeszedł, więc jakoś inaczej...
              - Jak niby?
              - Przez drzwi - powiedział stanowczo Pawełek. - Czekajcie no, Chaber pokazał, że
              wnieśli go do garażu, zgadza się? Nie do domu. Do domu wcale się nie pchał?
              Skierował pytające spojrzenie na- siostrę. Janeczka kiwnęła głową. Tak jest,
              droga pana Wolskiego do tego prywatnego więzienia prowadziła wyłącznie przez
              garaż. - Znaczy, przez garaż jest przejście do piwnicy. Znaczy, ryzyk-fizyk.
              Bartek, co ty na to...? Sposób działania i jego cel już się właściwie
              wyklarowały, wszyscy odzyskali przytomność umysłu, a sensacyjność wydarzenia
              wcale nie zmalała. Akcja uwalniania więźnia nabrała wyraźnego oblicza, płomienny
              zapał dodał ducha i wzmógł bystrość. Bartek w błyskawicznym tempie przemyślał
              wszystkie trudności, kiwnął głową, pokręcił nią i zaprezentował zakłopotanie. -
              Primo po pierwsze gazu, póki ich nie ma, bo mogą wrócić. A po drugie primo, to
              musiałbym skoczyć do warsztatu, bo narzędzi do szkoły nie noszę. Ciężkie i
              mógłby się kto przyczepić...
              - A po trzecie, to Rafał o tej porze powinien już być w domu -przerwała mu
              Janeczka. - Ja nie wiem, w jakim stanie jest ten pan Wolski, głowę ma rozbitą z
              całą pewnością, i nie będziemy go nieśli na rękach przez całe miasto. Nawet
              przez pół. Więc po Rafała poleci Chaber, tylko musimy napisać karteczkę. Nie,
              jeszcze inaczej. Bartek poleci do warsztatu, a Chaber po Rafała i Rafałowi
              napiszemy, żeby pojechał po Bartka. Tak wyjdzie
              najprędzej.
              , - Ale Chaber niech wraca od razu - zażądał
              Pawełek. - Może tu być potrzebny. Powiedz mu o tym.
              W trzy minuty później ani Bartka, ani tym bardziej psa nie było już widać. - Co
              do obiadu, miałaś dobre przeczucie - mruknął Pawełek i spojrzał na zegarek. -
              Wpół do czwartej i zaczyna się ściemniać. Gdzie czekamy? -Z tamtej strony, żeby
              widzieć wejście...
              Chaber nie mógł szczekać, bo w zębach trzymał świętość, kartkę, którą mu dała
              jego pani. Jako inteligentny pies, dał spokój furtce i przemknął do ogrodu
              dziurą w żywopłocie. Drzwi wejściowe nie były zatrzaśnięte, ostatni bowiem
              wchodził tędy Rafał, a naciskać klamkę Chaber umiał doskonale. Zamykaniem nie
              zawracał sobie głowy, od razu wpadł na piętro, gdzie Rafał spokojnie kończył
              obiad w kuchni ciotki Moniki. Czytał przy tym książkę. Coś mu nagle wytrąciło z
              ręki łyżkę, odepchnęło książkę i runęło na kolana. Spojrzał zdumiony, ujrzał psi
              łeb i białe zęby, wpychające mu pod brodę mały kawałek papieru, wymię-toszony i






              wilgotny. Opanował zaskoczenie, zrozumiał, że coś się stało i wyjął z psiego
              pyskakorespondencję. Zanim zdążył rozłożyć kartkę, pies już znikł. Rafał
              przeczytał list dwukrotnie, jęknął i poderwał się z miejsca. Dziko zziajany
              Bartek, który część drogi przebył autobusami, a część piechotą, przyhamował
              gwałtownie przed warsztatem swojego ojca. Wiedział, że nie może tam wpaść w tym
              stanie i rzucić się na wytrychy, bo tego już ojciec nie przepuści. Musi
              przynajmniej odzyskać oddech. Wsparł się o mur tuż przy drzwiach i nagle ze
              środka usłyszał głosy. Zajrzał przez szybę. Miał szczęście. Ojciec zajęty był
              klientką, jakąś panią, która prosiła o dorobienie rączki do dziwacznych,
              dwustronnych pazurków. Zwierzała się, że owe pazurki są jej ulubionym narzędziem
              pracy na działce i trajkotała na ten temat tyle, że ogłuszony gadaniem pan
              Marczak prawie nie zauważył własnego syna. Bartek wykorzystał sytuację
              błyskawicznie. Chaber pędził szybciej, ale miał do przebycia dłuższą drogę.
              Oderwany od obiadu Rafał musiał narzucić na siebie wierzchnią odzież i zmienić
              buty. W rezultacie prawie równocześnie na umówionym skrzyżowaniu pojawił się
              mały fiat i ciężko zdyszany chłopiec z wielką parcianą torbą w objęciach. -
              Gdzie Chaber? - spytał niespokojnie Rafał, Kiedy Bartek wepchnął się do środka.
              - Dlaczego nie czekał?
              -Kazali mu wracać od razu - wysapał Bartek. - Nie wiadomo, co się tam dzieje, a
              tylko pies to zgadnie. O rany, wyrobiłem gimnastyczną normę za dwa lata z
              góry... W dwanaście zaledwie minut po zniknięciu Bartka i Chabra troje
              pozostałych wspólników z niepokojem ujrzało ten sam samochód, nadjeżdżający od
              strony ulicy Rozbrat, Tym razem nie zatrzymał się i nie zaparkował, tylko zaczął
              skręcać i manewrować, aż ustawił się tyłem do garażu. Pasażer wysiadł i otworzył
              wrota, a kierowca, wolno i ostrożnie, wprowadził wóz do środka. Nie wjeżdżał
              głęboko. Zatrzymał się tak, że przedni zderzak wystawał i uniemożliwiał
              zamknięcie wrót. Pozostały uchylone. - Przyjechali po pana Wolskiego - szepnęła
              Janeczka z niezachwianą pewnością. - Głowę daję! Żeby go tylko nie zamordowali
              od razu...! - Pokazać się im - zaproponował z determinacją Pawełek. - Przy
              świadkach będzie im głupio. Poza tym, nie odjadą przecież! Stefek... Stefek był
              gotów.
              - Przednie - powiedział, zaciskając żeby. - Spróbuję oba, żeby mieli równo.
              Przekuśtykał kilkanaście metrów, zatrzymał się przy garażowych wrotach i uchylił
              je bardziej, wcale się nie kryjąc. -Przepraszam bar... - zaczął i urwał.Garaż
              był pusty. W głębi, za samochodem, widniały wąskie, otwarte drzwi. Stefek
              zawahał się na jeden krótki moment, niepewny, czy nie wykorzystać sytuacji i nie
              zajrzeć za te otwarte drzwi, zanim przystąpi do właściwego działania.
              Rozstrzygnął problem krakowskim targiem, najpierw jedna opona... Wskazującym
              palcem uruchomił dodatkowe wyposażenie Szwedki i oparł się na niej całym
              ciężarem. Następnie uczynił krok w głąb garażu i w tej samej chwili w otwartych
              drzwiach ukazał się jeden z owych facetów. Nie zamierzał wchodzić, zajrzał
              tylko, zobaczył Stefka i jakby zamarł. Stefek czym prędzej uczynił krok do tyłu.
              - Przepraszam bardzo - powiedział zmartwionym głosem. - Czy pan nie wie
              przypadkiem, gdzie tutaj jest ulica Parkowa? Szukam i szukam, i nikt mi nie umie
              powiedzieć, a ja chodzić nie mogę. Równocześnie, jakby dla demonstracji, prze-
              kuśtykał z wysiłkiem dookoła maski samochodu i wsparł się na Szwedce tuż przy
              lewym przednim kole. Człowiek w drzwiach wahał się przez sekundę. - W prawą
              stronę i trzecia w lewo - powiedział złym głosem. - I zjeżdżaj stąd! -Dziękuję
              bardzo - powiedział Stefek grzecznie i wykuśtykał z garażu, zwracając się w
              prawo. Kierunek odpowiadał mu w pełni, tam bowiem czekała Janeczka z Pawełkiem.
              Nie oglądał się, ale był pewien, że ów człowiek podszedł aż do wrót i patrzy za
              nim. Czuł jego wzrok na plecach. Kulał z zapałem, niepokojony tylko obawą, że
              któreś z nich może wyjrzeć i wróg ich zobaczy.
              Pawełka ujrzał przed sobą nagle. Uczynił gwałtowny ruch, wymiatający go z ulicy.
              - Już wlazł z powrotem - powiedział uspokajająco Pawełek. - Gapił się na ciebie,
              widzieliśmy. I jak?
              - Załatwione - odparł krótko Stefek, starannie kryjąc dumę. - Oba przednie. - Co
              się tam w ogóle dzieje? Podeszli obaj do Janeczki. Stefek skupił się. W tym
              wyglądającym z drzwi człowieku było coś, co go tknęło...






              - Chyba akurat wywlekają pana Wolskiego z piwnicy - rzekł z namysłem. - We
              dwóch. Wyjrzał przez drzwi, pewno tylko na wszelki wypadek, i mnie zobaczył.
              Jest tu jakaś ulica Parkowa?
              -Na co ci Parkowa?
              - Na nic. Pytałem go, gdzie jest, powiedział, że zaraz w prawo.
              -Zełgał. Parkowa jest blisko Gagarina. Chciał
              się ciebie pozbyć. No dobra, wycieczkę mamy z głowy, ale ciągle nie wiem, co
              robić dalej. - Na razie patrzeć, co będzie - poradziła Janeczka.
              Wrota garażu otwarły się szeroko i wyjechał z                         nich samochód. Jeden ze
              złoczyńców zamknął je, założył kłódkę, wsiadł na miejsce pasażera i ruszyli.
              Przejechali niewielki kawałek, zaledwie do zakrętu tej wewnątrzosiedlowej
              uliczki. Zatrzymali się, wysiedli i obejrzeli przednie koła. Wahali się krótko.
              Kierowca wsiadł z powrotem i na wstecznym biegu wrócił w pobliże garażu. Źle mu
              się jechało, bo przednie opony już prawie stykały się z obręczami i dlatego
              zapewne zrezygnował z tych kilku metrów więcej i wjeżdżania do środka. W tym
              momencie pojawił się Chaber, zdyszany, zziajany, ale szczęśliwy. - Rany, co za
              pies! - wykrzyknął Stefek z podziwem. - Już obrócił...? Janeczka z wyższością
              wzruszyła ramionami. Cały czas obserwowała złoczyńców, ciekawa, co teraz zrobią.
              Powinni chyba zadzwonić do swoich wspólników, żeby przyjechali drugim
              samochodem. Chyba że dadzą spokój przewożeniu pana Wolskiego... Jeden z
              przeciwników otwierał garaż, drugi wyciągał z bagażnika narzędzia i koło
              zapasowe. -Co oni...? - zaniepokoił się Stefek. - Ślepi, czy co? Przecież siedzą
              dwa! - W bagażniku pana Wolskiego nie trzymają - zaopiniował równocześnie
              Pawełek. - Może w ogóle go nie zabrali...? Janeczka obejrzała się. Odpoczywający
              na trawie Chaber już się podniósł. -Piesku, gdzie pan Wolski...?
              Równocześnie uzyskali dwie odpowiedzi. Nie pokazując się wrogom. Chaber wyraźnie
              poinformował, że pan Wolski znajduje się w samochodzie, z tyłu, na fotelach,
              albo może pod fotelami, pasażer zaś, który podążył otwierać garaż, wytoczył z
              niego drugie koło. - Niech ja w domu nie nocuję! - zdenerwował się Pawełek. -
              Ile mają tych zapasowych kół, cały magazyn?! Janeczka zaniepokoiła się bardziej.
              Powtórzyć przedstawienia Stefek już nie mógł. Rafała jeszcze nie było. Złoczyńcy
              pracowali sprawnie, gotowi byli skończyć robotę i odjechać na nowych kołach,
              niknąc im kompletnie z oczu... - Czy któryś z was ma gumę do żucia? - spytała
              gorączkowo. - Prędzej! I scyzoryk. -Na co ci... - zaczął zaskoczony Pawełek,
              sięgając do kieszeni po scyzoryk. - Ja mam - odparł równocześnie Stefek i też
              zaczął grzebać w kieszeni. - Miętowa... Janeczka wyrwała mu z ręki płaski
              prostokącik, odebrała bratu scyzoryk, przekroiła gumę na pół i jedną połowę
              zaczęła gwałtownie gryźć. Pawełek patrzył na nią ze zdumieniem. - Nienawidzę
              gumy do żucia - powiedziała niewyraźnie i z obrzydzeniem. - To po co żujesz? -
              rozgniewał się jej brat. - Mogłaś dać mnie. Janeczka pokręciła głową, z energią
              pracując zębami.
              - Nie. To dla psa.
              -Zwariowała, jak Boga kocham...
              - Głupi jesteś.
              Bezradnie spoglądali przez chwilę to na nią, to na miotających się przy
              samochodzie przestępców. Lewe koło kończyli już zmieniać, lewarek mieli
              doskonały, lada chwila mogli się zabrać do prawego. Janeczka wyjęła z ust
              pogryzioną gumę i podała bratu.
              - A teraz rób sobie, co chcesz, ale wetknij im to w tylne koło. Stefek nie może,
              już go znają. I nie bierz ciupagi, możliwe, że mają coś w głowie i zgadli, skąd
              im się wzięły te koła. Udawaj cokolwiek. Pawełek nagle zrozumiał. Sapnął z ulgą
              i ocenił sytuację. Samochód stał tak, że jego tył znajdował się akurat obok
              wielkiego krzaka, rosnącego przy samej jezdni. Gdyby ten krzak miał liście...
              Ale może uda się inny podstęp... Po ścianie budynku przewałkował się aż do wrót
              garażowych, których otwarte na zewnątrz skrzydło osłaniało go zupełnie nieźle.
              Janeczka nagle odwróciła się do Stefka. - A ty leć za róg i zatrzymaj Rafała, bo
              może przyjedzie. Niech tu nie wjeżdża, niech go nie widzą! Bez jednego słowa i
              bez sekundy zwłoki Stefek spełnił rozkaz bóstwa. Okrężną drogą, za kępami
              gęstych krzewów, popędził do zakrętu i znikł za narożnikiem budynku. Janeczka
              znów utkwiła w Pawełku pełen napięcia wzrok. Pawełek przeszukał już kieszenie,
              znalazł pudełko zapałek, wypełnione malutkimi gwoździkami, i postanowił






              podrzucać je dla zabawy tak, żeby mu upadło akurat przy którymś tylnym kole. Nie
              był to sposób idealny, ale inna okazja mogła się nie przytrafić. Nie ruszał
              jeszcze, czekał za wrotami, bo obaj złoczyńcy przykręcali to lewe koło prawie
              twarzami do niego. Wreszcie jeden z nich przeszedł do prawego i zaczął luzować
              śruby. Drugi opuścił lewarek, wyjął go i również przeszedł na prawą stronę.
              Teraz odwrócili się na chwilę prawie tyłem. Pawełek jednym ruchem wyśliznął się
              zza swojej osłony, schylony przesunął za bagażnikiem samochodu, jednym gestem
              wcisnął trzymany w palcach kawałek przeżutej gumy pomiędzy protektory opony i
              znikł za bezlistnym krzakiem akurat w momencie, kiedy wróg z oklapniętym kołem
              ruszył do garażu. Z żalem pomyślał, że równie dobrze mógł mieć w ręku ciupagę.
              Wrócił do Janeczki również okrężną drogą.
              Janeczka ponuro i ze wstrętem żuła drugą połowę gumy.
              -Jeden wsiądzie, a drugi będzie zamykał... - zaczęła.
              - I nie zauważy, jak mu przeleżę po plecach
              - przerwał Pawełek z niechęcią. - Teraz była okazja! -Zmarnowana. No trudno. O,
              jest Rafał! Równocześnie z piśnięciem Chabra zza narożnika tego dalszego budynku
              na moment ukazał się Bartek. Oznaczało to, że Rafał jest również. Pośpieszyli do
              niego tą samą drogą co Stefek. - Czyście zwariowali, co to za jakaś gangsterska
              szopka, trzeba zawiadomić gliny! - denerwował się Rafał. - Żarty się skończyły,
              ten porucznik miał rację! - Gliny proszę bardzo, chociaż nie wiem jak - odparła
              zimno Janeczka. - Nigdzie tu nie ma telefonu. To po pierwsze, a po drugie, pana
              Wolskiego gdzieś zawiozą. Możemy się uprzeć i znów im te koła załatwić, ale może
              mają na przykład osiem zapasowych. A ośmiu nie damy rady, bo się zmądrzą i
              zaczną porządnie pilnować, oka od tego samochodu nie oderwą. Więc niech jadą. I
              trzeba jechać za nimi. A co do porucznika, to ty się zastanów, nie może znaleźć
              tych melin, gdzie przerabiają numery i inne takie, to jakim cudem znajdzie pana
              Wolskiego? Też nie będzie umiał i zanim to, pana Wolskiego zamordują pięć razy!
              Wyjęła z ust ten drugi kawałek gumy i starannie zapakowała go w chustkę do nosa.
              Pawełek mimo woli kiwnął głową z aprobatą. - W mieście będziesz się ich trzymał,
              a potem to już bez różnicy - dodał. - Chaber za tą gumą trafi, żeby nie wiem co!
              Wykręć w ogóle i udawaj, że jedziesz. Niech im się nie wydaje, że jedziemy za
              nimi. - I teraz będę małym fiatem ganiał mercedesa!
              - powiedział Rafał ze złością, ale usiadł za kierownicą i zapalił silnik. -
              Wielkie mi co, godziny szczytu, jak złoto! Piechotą go dogonisz! -Skończyli! -
              wysyczał dzikim głosem Bartek, wyglądający zza narożnika. Nie było czasu na
              dyskusje. Zaledwie Rafał zdołał zawrócić na wąskiej jezdni, zaledwie całe
              towarzystwo wepchnęło mu się do samochodu i ruszył, za nim ukazał się mercedes.
              Wyprzedził go i Rafał przyśpieszył. W mercedesie przez tylną szybę widać było
              tylko kierowcę i pasażera. - Pana Wolskiego udeptali na podłodze - powiedział
              ponuro Bartek. - Rób, co chcesz, ale trzymaj się blisko - zażądała Janeczka.
              Rafał zacisnął zęby i niknął gniewnie przez nos. Wisłostradą i mostem
              Poniatowskiego przedostali się na Pragę. Dzięki korkom na jezdni Rafał nadążał
              bez trudu, zaczął zostawać w tyle dopiero po drugiej stronie Wisły. Mercedes
              jechał na południe. Minęli Saską Kępę, minęli Gocław, zaczęło się już robić
              ciemno, ilość samochodów znacznie zmalała, tylne światła mercedesa widzieli
              jeszcze z daleka. -Miedzeszyn - powiedział posępnie Rafał.
              - Zaraz mi zginą z oczu.
              -Nie szkodzi - mruknął siedzący obok niego Pawełek.
              - Co nie szkodzi, jak nie szkodzi, i dokąd mam tak jechać? Przecież mogą
              skręcić...! - Nie szkodzi...
              - Jedź do tego punktu, gdzie było ich widać - poleciła Janeczka, kiedy tylko
              światła mercedesa rzeczywiście znikły. - Dalej poprowadzi pies. Wypatrzywszy
              mniej więcej miejsce, w którym śledzony pojazd przestał być widoczny, Rafał
              zatrzymał małego fiata. Pawełek wysiadł i wypuścił Chabra i Janeczkę. Janeczka
              rozwinęła pakunek z chustki do nosa i podetknęła psu kawałek gumy. -Piesku, tego
              szukaj - rzekła błagalnie. - Ja wiem, że to będzie trudne. Szukaj tego! Chaber
              obwąchał starannie podsuwany przedmiot, a potem przebiegł na jezdnię i z nosem
              przy ziemi ruszył przed siebie. Przez chwilę szedł powoli, z wahaniem,
              zatrzymując się, po kilku metrach złapał widocznie woń, bo popędził szybciej. -
              Za nim! - wrzasnął Pawełek i wbił się za siostrą do samochodu. Rafał posłusznie
              ruszył, wpatrzony w psa.






              - Czyście do reszty dostali pomieszania zmysłów? - spytał ze zgrozą. - Co on
              wywęszy w tym błocie i w tych spalinach?! To jest obcy wóz! Śmierdzi jakoś
              oryginalnie, czy co?! - A pewnie - odparł z triumfem Pawełek. -
              Patrz, jak idzie, jak po sznurku! W protektorach mają drugą połowę tej gumy,
              którą ona żuła! -I po gumie w protektorach pójdzie..?
              - A jak? Już dawno temu znalazł samochód po perfumach matki.. - I po olejku do
              opalania - przypomniała Janeczka. - On by wywęszył ziarnko maku. I wcale nie ma
              błota, szosa prawie sucha. Rafał pogodził się ze zjawiskiem. Pojął ostatecznie,
              że możliwości Chabra nie mają granic i całą uwagę poświęcił pilnowaniu
              odpowiedniej odległości. Nie mógł dopuścić, żeby pomiędzy niego i psa wepchnął
              się jakiś inny samochód. Chaber nagle zwolnił. Pokręcił się, cofnął, obejrzał i
              ruszył w drogę, odchodzącą w prawo. Była to ulica, stały przy niej jakieś wille.
              Prowadziła ku Wiśle. -No proszę, tu skręcili! - powiedziała dumnie Janeczka.
              Chaber biegł przed siebie bez wahania. Wille się skończyły, jakaś uliczka
              odeszła w prawo, przed nimi było pusto, tylko nad samą rzeką na jaśniejszym tle
              nieba majaczyły niskie zabudowania. Rafał zwolnił. - Nie jadę dalej - rzekł
              stanowczo. - Przed
              nami jest Wisła i nic więcej. Muszą tędy wracać i akurat się na nas nadzieją.
              Ściśniętego na tylnym fotelu Bartka poderwało.
              -O rany boskie, gazu!. ! Pana Wolskiego topią w Wiśle!!!
              Rafał drgnął silnie i przydepnął gaz. Janeczka gwałtownie usiłowała przemyśleć
              sytuację. Supozycja Bartka była wysoce prawdopodobna. - Byle bliżej -
              powiedziała nerwowo. - Podwieź nas i uciekaj, bo rzeczywiście zobaczą cię i
              jeszcze im co przyjdzie do głowy. My się nie pokażemy wcale, chyba że trzeba
              będzie. Chaber nas doprowadzi, w razie czego możemy się gapić z daleka, ale
              wyraźnie. Żeby widzieli, że się gapimy. Przy świadkach go przecież nie utopią, a
              ty jedź byle gdzie i zadzwoń do porucznika. A potem po nas przyjedziesz... -
              Oszalałaś, nie zostawię was samych w takim miejscu i z tymi ludźmi! - Zostawisz
              nas przeciwko tym ludziom, a nie
              z nimi. I nie samych, bo mamy Chabra. Zatrzymaj się, bo usłyszą! Rafał czuł, że
              powinien protestować, mignęła mu nawet jakaś myśl o broni palnej, której nie
              posiadał, ale wszystko razem ogłuszyło go do tego stopnia, że spełnił polecenie.
              Wydostali się z małego fiata w szalonym pośpiechu. Prawie bezchmurne niebo
              jaśniejsze było na zachodzie niż za nimi Połyskiwała rzeka, zabudowania na jej
              brzegu znajdowały się już blisko. Pojawił się wracający Chaber, wyraźnie dawał
              do zrozumienia, że znalazł źródło tropionej woni. - Są gdzieś tutaj -
              stwierdziła szeptem Janeczka. - Możesz tu zresztą wrócić ostatecznie, tylko
              schowaj samochód!
              Rafał nie próbował zawracać. Było wąsko i ciemno, reflektory zgasił już w
              połowie drogi, żeby nie było go widać z daleka. Na wstecznym biegu cofnął
              malucha, przypomniawszy sobie o owej bocznej, odchodzącej w prawo uliczce. Tam
              mógł skręcać, manewrować, parkować w ukryciu i w ogóle zrobić wszystko. - Bzdura
              i kretyństwo, gliny tu są potrzebne, to nie my mamy zapobiegać zbrodniom, tylko
              oni... - mamrotał pod nosem. - Cywilizowane kraje telefony mają w samochodach...
              Janeczka nie zwracała już uwagi na niego, zajęła się psem.
              - Chodź, Chaber - powiedziała półgłosem.
              - Szukaj pana Wolskiego! I kryj się!
              - I ze szwungiem, bo może już go trzeba łowić! - wysyczał gwałtownie Bartek.
              Zdenerwowani szaleńczo i okropnie przejęci, ruszyli za psem, usiłując zachować
              się jak najciszej. Zboczyli z jezdni, po jakiejś miękkiej łące dotarli do tyłów
              parterowego pawilonu, najprawdopodobniej kawiarnianego, o tej porze roku
              zamkniętego na głucho. Przekradli się wzdłuż ściany, aż za narożnik, i ostrożnie
              wyjrzeli. Refleks jakiegoś odległego światła błysnął nagle na reflektorach
              mercedesa. Pawełek cofnął się tak gwałtownie, że głową rąbnął w brodę Bartka. -
              Stoją! - wygulgotał z niezamierzonym jękiem. - O rany...! Samochód stoi, a gdzie
              ci mordercy...?! Już go ładują do wody...?! Myśl, że zbrodnia została już
              dokonana, a może dokonuje się właśnie w tej chwili, prawie odebrała im dech.
              Janeczka poczuła dreszcz na plecach i opanowała go w okamgnieniu. Gdyby pan
              Wolski znajdował się gdzieś na brzegu, spychany czy wrzucany do Wisły, Chaber
              już by tam był. A nie usiłował pędzić i prowadzić dalej, tu się kręcił, na tym






              słabo widocznym dziedzińcu, czy tarasie, i wyraźnie wskazywał budynek, przed
              którym stał mercedes. Zawahała się, wyglądając zza narożnika.
              - Nie, oni wszyscy są tam... - zaczęła szeptem.
              W tym momencie na zewnątrz zamajaczyły dwie sylwetki, zbrodniarze ukazali się
              nagle. Wyglądało na to, że wyszli z pawilonu, zwróconego frontem ku Wiśle.
              Podeszli do swojego samochodu, jeden z jednej strony, drugi z drugiej. Kierowca
              zaczął otwierać drzwiczki. W panującej dookoła ciszy bez trudu usłyszeli głos
              pasażera. - A żarcie...?
              - Jak zgłodnieje, to zmięknie - odparł kierowca. - Choćby i oprzytomniał, może
              poczekać... Wsiadł, trzasnął drzwiczkami, silnik mercedesa cicho zamruczał.
              Pasażer wsiadł od swojej strony, samochód wyjechał zza pawilonu i skierował się
              z powrotem na drogę, którą przybył. Jechał bez świateł i przytulona do ściany
              grupa ratownicza, pozostała w mroku, całkowicie niewidoczna.
              Poruszyli się i wyleźli z cienia dopiero, kiedy wrogi pojazd znikł im z oczu. -
              Mam nadzieję, że Rafał zdążył się schować - mruknął z troską Pawełek. - Nie
              słyszeli, jak nadjeżdżaliśmy, bo byli w środku... - Żarcie, znaczy, że jeszcze
              żywy - zaopiniował z ulgą Bartek. Janeczka z rozwoju sytuacji była bardzo
              zadowolona.
              -No, to nareszcie mamy spokój. I pan Wolski gdzieś tu jest, wcale nie utopiony.
              Zaraz go znajdziemy. Chaber...! Z ciemności wyłonił się pies. Nie czekał na
              pytania i polecenia, od razu zawrócił, doprowadził do wejścia, tknął nosem
              zamknięte drzwi pawilonu i wystawił zwierzynę. Bartek bez słowa zdjął z ramienia
              swoją parcianą torbę. - A już myślałem, że niepotrzebnie po to leciałeś - wyznał
              Pawełek. - Zaczynałem żałować, że nie mamy pontonu... Janeczka, czujnie
              wpatrzona w psa, objęła komendę.
              - Stefek stanie na świecy - rozkazała. - Patrz na drogę, czy nic nie jedzie i
              nie waż się czegoś przeoczyć! Pawełek, weź Chabra i sprawdźcie, czy tu kogoś nie
              ma, bo może jaki wspólnik pilnuje Albo cieć. Bartek otwiera... Bartek otworzył
              zamknięte drzwi bez wysiłku i zaledwie za trzecią próbą. Popchnął je, uchyliły
              się z cichym piśnięciem. Wewnątrz było ciemno.
              - Co robimy? - spytał szeptem. - Nic nie widzę. Świecimy? Janeczka obejrzała
              się.
              - Ale tylko latarkami. I do środka. Okna wychodzą na stronę Wisły. Zapalili
              reflektorki. Pomieszczenie okazało się puste, przedzielone bufetem, widocznie
              była to sala kawiarniana. Za bufetem, z boku, widać było następne drzwi. Okazały
              się również zamknięte, ale Bartek pokonał je niemal z marszu, weszli dalej.
              Znaleźli korytarzyk, urządzenia sanitarne i prawdopodobnie kuchnię, bo
              wmontowane tam były palniki na prąd i gaz, a pod ścianą stała ogromna, wyłączona
              lodówka. I znów kolejne drzwi, tak samo zamknięte. - Zaczynam nabierać wprawy -
              oznajmił Bartek z satysfakcją. - Do niczego te zamki, byle czym można... Jedno z
              pomieszczeń obok kuchni stanowiło magazyn, znajdowały się tam stoliki, krzesła i
              parasole plażowe, porządnie ułożone i ustawione. Drugie, pełne półek, wyglądało
              również na jakjś magazyn, obecnie pusty. Prowadziły z niego drzwi jeszcze dalej.
              Zajrzeli tam, znaleźli następny korytarzyk i drugie wyjście. - No i gdzie ten
              pan Wolski? - spytał, Bartek, nieco zdezorientowany. - Nie wiem - odparła
              Janeczka. - Potrzebny będzie Chaber.
              W drzwiach za nimi pojawił się Pawełek, również przyświecający sobie
              reflektorkiem. - Wszędzie pusto - zaraportował. - Żywego ducha nie ma.
              - Oddaj Chabra - zażądała jego siostra.
              - Jest tutaj...
              Janeczka odwróciła się do psa.
              -Pan Wolski, piesku! Gdzie pan Wolski? Chaber zawrócił. Wbiegł do tego pustego
              magazynu i bez namysłu tknął nosem w jeden komplet półek. Węszył w miejscu,
              gdzie się stykały ze ścianą i co chwilę oglądał się na swoją panią. - Czyli tu
              są drzwi - zaopiniował Pawełek. - Jakoś to się musi otwierać. Do roboty! Dopiero
              po paru minutach i oczywiście przy pomocy psa odkryli, że trzeba wyjąć jedną z
              półek. Za nią znajdowało się coś w rodzaju zamka. - No tak - powiedział Bartek z
              uznaniem. - Nareszcie mam co robić! Dokładnie po dwunastu minutach wysiłków
              zamek uległ i rzeczywiście cały ten zestaw półek okazał się drzwiami. Za nimi
              znajdowały się wąskie schody do piwnicy i jeszcze jedne drzwi. Bartek załatwił
              je w natchnieniu. W małym i niskim pomieszczeniu, całkowicie pozbawionym okien,






              leżał na środku podłogi, związany i zakneblowany, pan Wolski. Oczy miał
              zamknięte i gdyby nie Chaber, uważaliby, że umarł. - Dobrze, że mam nożyczki w
              tym scyzoryku - szepnął zatroskany Pawełek. - Nylonowe najlepiej nożyczkami... -
              Nie wiem, co z tym plastrem - szeptała dość rozpaczliwie Janeczka. - Oderwać...?
              Tak, szarpnięciem...? Może nie poczuje, jeżeli jest nieprzytomny... - Spróbujcie
              najpierw ręce - szeptał Bartek.
              - Może trochę wody, albo co, jak oprzytomnieje, sam sobie oderwie... I w tym
              strasznym momencie usłyszeli kroki nad głową. Tupot nóg. Sytuacja uczyniła się
              przerażająca, nieprzytomny pan Wolski, jeszcze nie do końca porozcinany, ta
              piwnica, otwarte drzwi do niej, wszystkie ślady ich pobytu... A na górze
              tajemniczy przeciwnik... Pierwsza odzyskała równowagę Janeczka.
              - To chyba Stefek - powiedziała pośpiesznie.
              - Chaber nic nie powiedział...
              Głos Stefka z góry najpierw przyniósł ulgę niebotyczną, a potem napełnił
              przerażeniem. - Hej, jesteście tam? - wołał już ze schodów przenikliwym szeptem.
              - Ktoś tu jedzie...! -Chaber...! - krzyknęła dziko Janeczka. Runęła do góry,
              wypchnęła z powrotem Stefka, potknęła się o stos krzeseł w pierwszym magazynie,
              wypadła na zewnątrz. Chaber biegł ku niej od narożnika budynku, machając ogonem
              i popiskując radośnie. Janeczka przez krótką chwilę czuła, jak robi się jej
              słabo i nogi się pod nią uginają.
              -To Rafał - powiedziała omdlałym głosem do Stefka, który znajdował się tuż za
              nią. - Powiedz mu, co trzeba, a ja tam wracam. Pan Wolski leży w piwnicy...
              Pawełek i Bartek omal się nie podusili w drzwiach i na ciasnych schodach. Bartek
              trzęsącymi się rękami usiłował zamknąć wszystko, co pootwierał, nie bacząc, że
              połowiczne porozcinanie więźnia samo w sobie stanowi wystarczający dowód ich
              działalności. Wlazł Pawełkowi na nogę. Przy fałszywych półkach spotkali
              wracającą Janeczkę. Janeczka odzyskała już równowagę i zimną krew.
              - Co za okropne przeżycia - powiedziała z niezadowoleniem. - Rafał przyjechał.
              Przestańcie się tu miotać, wracamy! Trudności wcale się nie skończyły. Pawełkowi
              stępiły się nożyczki, śliska żyłka nylonowa wymykała się z nich. Janeczka
              zaczęła mamrotać coś o apteczce, którą Rafał woził w samochodzie, samej sobie
              czyniąc wyrzuty, że jej nie zabrała. Bartek próbował podłożyć pod głowę pana
              Wolskiego złożoną, średnio czystą chustkę do nosa. Nad nimi znów rozległy się
              kroki. - Mam nadzieję, że do pilnowania zostawili Chabra - wymamrotała
              niespokojnie Janeczka wśród uwag o spirytusie salicylowym, amoniaku, aspirynie i
              jodynie. Nagle pan Wolski otworzył oczy i usiadł.Na chwilę zamarli w swoich
              zabiegach ratowniczych. Pan Wolski poruszył uwolnionymi już rękami, pomasował
              palce, sięgnął do ust i jednym ruchem zdarł z nich plaster. Pawełek syknął. Pan
              Wolski wyjął z ust kłąb czegoś i odchrząknął. - Wody - powiedział samymi
              wargami. Bartek poderwał się jak ukąszony. Runął w drzwi i z impetem trafił
              głową prosto w żołądek schodzącego właśnie Rafała. Rafał nagle usiadł. - Wody!!!
              - wrzasnął Bartek okropnie.
              - Kretyn - powiedział Rafał zduszonym głosem.
              Siedząc na stopniu, zajmował całą szerokość schodów i nie wyglądało na to, że
              podniesie się szybko. Za nim Bartek ujrzał Stefka. - Wody! - krzyknął do niego
              gorączkowo. - Rób, co chcesz, ale przynieś wody! NIE z Wisły!" Czekał,
              zdenerwowany, aż Stefek spełni polecenie. Po niezbyt długiej chwili przybyła na
              dół fajansowa miska, nieco nadtłuczona. - Więcej naczyń nie ma - powiedział
              Stefek zza Rafała. - Czekałem, aż zleci zardzewiała, ale chyba nie całkiem... -
              Więcej naczyń nie ma - powtórzył Bartek do pana Wolskiego przepraszającym tonem.
              - I takie trochę może panu nie zaszkodzi. Pan Wolski przez ten czas masował
              sobie ręce, nic nie mówiąc. Janeczka i Pawełek też milczeli. Pan Wolski ujął
              teraz miskę i trochę niezdarnie przechylił ją do ust. Znów odchrząknął. Oddał
              Bartkowi miskę i pomacał się po głowie. - Wcale nie byłem nieprzytomny -
              powiedział nieco ochryple. - Udawałem, bo nie wiedziałem, kim jesteście. Zdołamy
              jakoś stąd wyjść? - A pewnie! - poderwał się Pawełek.
              - Nie wiem - odparł równocześnie Bartek z ponurą troską. - Rafał zawala schody.
              Janeczka popatrzyła na niego z niesmakiem i wyjrzała za drzwi. Rafał spojrzał na
              nią. - Bykiem mi choleryk przyłożył - powiedział z irytacją. - Więcej w tych
              waszych obłąkaństwach udziału nie biorę. Co jest...? - Rusz się, pan Wolski musi
              stąd wyjść - odparła sucho jego cioteczna siostra. - I trzeba mu pomóc, bo z






              dwojga złego lepiej w brzuch niż w głowę. - Będzie pan mógł się podnieść i
              poruszać nogami? - niepokoił się Bartek w piwnicy. - Niech ja kokluszu dostanę,
              Szwedka została w samochodzie! Ale może się pan podeprzeć na nas. Pan Wolski
              ostrożnie zaczął się podnosić. Rafał na schodach uczynił to samo. - Chyba
              rzeczywiście musicie mnie podeprzeć - powiedział pan Wolski. - Nogi mam jeszcze
              zdrętwiałe. Ale za chwilę mi przejdzie. To bardzo ważne, żeby się stąd
              oddalić... - Wiemy - przerwała Janeczka. - Nie musi pan nic mówić. Wiemy, jak
              pana złapali i domyślamy się, dlaczego. A resztę możemy usłyszeć później. Te
              schody są bardzo wąskie i będzie
              kłopot.
              Pan Wolski popatrzył na nią jakoś dziwnie, wsparł się o ścianę i wzdłuż tej
              ściany zaczął posuwać się w kierunku schodów. Z każdym krokiem sprawniej
              poruszał nogami. Na schody wszedł o własnych siłach, chociaż bardzo wolno,
              odpoczywając prawie na każdym stopniu. - Nie musi pan się wcale śpieszyć -
              powiedziała idąca przed nim Janeczka. - Nic się kompletnie tutaj nie dzieje i ci
              bandyci nie wracają. Gdyby wracali, powie o tym pies. Pan Wolski dotarł wreszcie
              do pomieszczenia kawiarnianego. Bartek wyrwał ze stosu jedno z krzeseł i
              podsunął mu. Pan Wolski usiadł bez protestu. Na drugim krześle usiadł Rafał i
              pomasował sobie żołądek. - No dobra, już mi przechodzi - powiedział, ciągle z
              gniewem. - Za kretyna robię, to przez was, jak Boga kocham. Do telefonu
              pojechałem i w połowie drogi przypomniałem sobie, że nie mam numeru. No więc
              wróciłem. - I bardzo dobrze - pochwaliła Janeczka. - Pan Wolski powinien stąd od
              razu odjechać. Pozamykaj te drzwi - zwróciła się surowo do Bartka. - Rób, co
              chcesz, ale musi zostać, jak było. Niech im się zdaje, że pan Wolski wyfrunął
              przez sufit. Rafał przestał wreszcie odczuwać dolegliwości żołądkowe i umysł
              zaczął mu działać.
              - Ale teraz już się nie zmieścimy - zauważył.
              - Pana trzeba odwieźć w pierwszej kolejności, chciałbym wiedzieć, kto zostaje? -
              Pawełek i Stefek - zadecydowała bez namysłu Janeczka, która za nic w świecie nie
              opuściłaby teraz pana Wolskiego. Był w złym stanie, mógł powiedzieć więcej, niż
              miałby ochotę, i tej okazji nie zamierzała zmarnować. - I Chaber. Potem po nich
              przyjedziesz. -Do pogotowia? - spytał Rafał, podnosząc się z krzesła.
              - Nie, dziękuję bardzo, do domu - odparł pan Wolski już prawie normalnym głosem.
              - Odwiedzi mnie znajomy lekarz, a poza tym nic mi nie jest. Owszem, zostałem
              ogłuszony, ale na krótko. Brak przytomności musiałem symulować... - Ubaw
              mieliśmy na dwadzieścia cztery fajerki, albo i lepiej - składał relację Pawełek
              późnym wieczorem, jedząc wreszcie obiad, który rzeczywiście przeistoczył się w
              kolację. - Nawet nie trzeba było długo czekać, przyjechali w pół godziny po
              Rafale i możliwe, że się z nimi gdzieś mijali. Chyba koło wpół do siódmej. Jakiś
              trzeci był z nimi, w kapeluszu i z podniesionym kołnierzem, więc gęby nie
              widziałem. I nawet nie mogłem podesłać mu Chabra, żeby go obwąchał i zapamiętał,
              bo pusto było i pluskwę by zauważył, a nie tylko psa. Bałem się o niego...
              - Bardzo słusznie - wyraziła uznanie Janeczka.
              - Zakradłem się do środka drugimi drzwiami, Bartek mi zostawił wytrychy. Co
              mówili, to ci dokładnie powtarzał nie będę, bo wyrażali się jak rzadko. Jak on
              wylazł i jak on wylazł, ten w kapeluszu zdrowo ich objeżdżał, a przy tym sam nie
              wiedział, czego chce. Raz pyskował, że trzeba było pana Wolskiego od razu
              utopić, a drugi raz, że trzeba go było od razu wypytać. A oni się złościli i
              odszczekiwali, że jak pytać, skoro był nieprzytomny. Bardzo rozumnie udawał... I
              sam zabronił go topić, dopóki się nie wypyta, a w ogóle z tej piwnicy wyjść jest
              całkiem niemożliwe. Drzwi się tam nie otwierają od środka, te dolne, popatrz,
              nawet nie zwróciliśmy uwagi... Więc bez pomocy z zewnątrz pan Wolski by nie
              wyszedł, nawet gdyby miał przy sobie wszystkie klucze świata i siekierę... -
              Nawet niegłupio i logicznie - mruknął przysłuchujący się także Rafał. - Więc
              chyba ktoś ich śledził - kontynuował Pawełek. - Tak uważał ten w kapeluszu, a
              oni się zaprzysięgali, że mowy nie ma, nikt za nimi nie jechał, specjalnie
              sprawdzali. On się upierał, że śledził, ale kto, to już mu całkiem nie przyszło
              do głowy. Wściekli byli wszyscy tak, że o mało się nie pobili, a najwięcej
              awanturowali się na schodach i w tym magazynie z meblami, więc dosyć dużo
              słyszałem. I zgadłem, o co im chodziło. Chcieli się dowiedzieć, co pan Wolski
              wie i komu to powiedział, ilu ludzi z tej szajki zna i tak dalej, a do tego






              jeszcze chcieli mu zabrać jakieś materiały... - Jakie materiały? -
              zainteresowała się chciwie Janeczka. - No, nie włókiennicze przecież! Mnie się
              zdaje, że dokumenty. Jakieś tam papiery i tym podobne. I była chyba jakaś polka
              z jego drzwiami, mało o tym gadali, pewnie odwalili awanturę już wcześniej, ale
              coś niecoś owszem. Wyszło mi, że pojechali do niego do domu po te swoje
              materiały i nie mogli wejść do środka. Klucze im nie pasowały, albo co, a te
              klucze zabrali panu Wolskiemu w pierwszej kolejności. Więc tym bardziej chcieli
              go wypytać. A w ogóle są pewni, że to on im dziurawi opony i dlatego mieli tyle
              zapasowych. I strasznie głupio myśleli, że dwie ostatnie przebił im wcześniej, a
              powietrze zeszło później, pojęcia o tym nie mają. I tak się zastanawiam,
              dlaczego wcześniej nie załatwiliśmy ich, jak tam stali, na tym trawniku nad
              Wisłą. Na plecach by tego samochodu nie wynieśli, zadzwonić do porucznika i
              niechby ich złapał na miejscu zbrodni... -Bo nie było czasu - odpowiedziała
              Janeczka. - Oni od razu wyszli. A poza tym lepiej było się ich pozbyć i uratować
              pana Wolskiego. -No może... Poza tym czepiali się jakiegoś Selera. Pan Wolski
              też mu przebił...
              - O żadnym Selerze nic nie wiemy - przerwała Janeczka nieco podejrzliwie. - Nie
              szkodzi. I dlatego Seler gdzieś nie zdążył. I przez to, że gdzieś nie zdążył,
              coś się zrobiło złego dla nich. Nie mam pojęcia co, nie mówili tego wyraźnie.
              Zdaje się, że pan Wolski uczepił się tego Selera jak rzep i załatwił mu na
              poczekaniu trzy samochody: jego prywatny, służbowy i wezwaną taksówkę. I tym
              Selerem zdenerwował ich najbardziej. I skąd tyle wie, chcieli go zapytać,
              chociaż wydawało im się, że się jakoś tego domyślają. Głupio całkiem. Te
              interesy podsłuchowe nawet im na myśl nie przyszły i o podwórzu przy Olkuskiej
              słowem się nie odezwali; Raczej uważali, że mu ktoś donosi i mieli różne
              podejrzenia. Potem, tak jak zgadliśmy, zamierzali go zwyczajnie utopić i dlatego
              przywieźli nad Wisłę. - O nas mówili?
              - Nic kompletnie. W ogóle im w głowie nie zaświtało.
              - Bardzo dobrze. Ciekawe, co on zrobił z tymi swoimi drzwiami, że ich nie mogli
              otworzyć, chociaż mieli klucze... - Jakieś zabezpieczenie pewnie wykombinował.
              Przypomnij sobie, one są żelazne. Rozzłościło ich to okropnie, w rezultacie te
              klucze mu zostawili, do kieszeni wetknęli, bo dla nich na nic, a w razie czego
              zwłoki miały zostać znalezione ze wszystkim, i z kluczami też. Sam się utopił,
              rozumiesz... - Rozumiem. Co więcej?
              -Nic, mało ci jeszcze? Wyszli, wsiedli i odjechali. Połazili tylko trochę po
              brzegu, żeby popatrzeć, czy pan Wolski gdzieś się tam nie czołga, ale
              oddzielnie, i żaden do siebie nic nie gadał. A jak wsiadali, to JUŻ ich
              obchodziło wyłącznie to, kto mu pomógł. Nie zgadli. Teraz wy powiedzcie, co
              było, a ja niech wreszcie zjem do końca. - Źle było - odparła Janeczka z
              mieszaniną gniewu i satysfakcji i wyprostowała się na kuchennym stołku,
              odrywając łokcie od stołu. - Pan Wolski zabronił się podwozić pod sam dom.
              Wsiadł do taksówki na placu Unii. Powiedział, że nikt nie ma prawa zobaczyć go
              razem z nami i okazuje się, że pod tym względem miał rozum. Owszem, uratowaliśmy
              mu życie i jest nam bardzo wdzięczny, ale gadać nie miał zamiaru. Jak tylko mu
              zadawałam pytanie, od razu udawał ciężko chorego. A w minutę później wracał do
              zdrowia. - Tak znowu wiele do gadania to już mu nie zostało - wtrącił Pawełek
              trochę niewyraźnie, bo akurat wepchnął do ust pół pasztecika. - Wiele czy
              niewiele, nie chciał mówić nic. I bardzo dobrze, że tyle się dowiedziałeś od
              tych zbrodniarzy, teraz już pan Wolski swoimi tajemnicami może się wypchać.
              Jeszcze tylko te. drzwi mnie ciekawią. A z nim nie ma co się zadawać, bo nawet
              jak go zapytałam, co woli, nas czy porucznika, powiedział, że w to wszystko mogą
              się mieszać tylko osoby dorosłe. Uparty jak stado mułów i właściwie wcale mi się
              nie podoba. -Coś mi się widzi... - zaczął Rafał i zamilkł. Odczekali chwilę.
              Pawełek przełknął. - No? Co ci się widzi?
              - Może się mylę. Ale tak mi się widzi, że ten pan Wolski ich zna, bo ma, albo
              miał, z nimi coś wspólnego. Ta sama sitwa. Może go wyrolowali, mści się teraz i
              toczy z nimi swoją prywatną wojnę. Nic nie mówiłem, tylko słuchałem i jakoś mi
              to śmierdziało. Janeczka i Pawełek przyjrzeli mu się, a potem popatrzyli na
              siebie. -Podejrzana jednostka - zawyrokował Pawełek. - To co robimy? - Nic -
              odparła sucho Janeczka i z urazą wzruszyła ramionami. - Wolał porucznika, proszę
              bardzo. Już dzwoniliśmy, ale go nie było i mają powtórzyć, że mamy interes.






              Więcej nam potem powie, niż sam pan Wolski osobiście... W milczeniu i starannie
              ukrywając wszelkie wrażenia, porucznik wysłuchał opowieści o panu Wolskim.
              Nastąpiło to po dziewiątej wieczorem w Jego samochodzie, zaparkowanym
              dyplomatycznie nie przed domem państwa Chabrowiczów, tylko kawałek dalej, wśród
              innych stojących tam pojazdów. Kiedy Janeczka skończyła, odetchnął głęboko i
              poruszył szczękami, tak jakby musiał je rozluźnić po długim zaciskaniu. - Nie
              mam żadnych pretensji - zapewnił ku ogromnej uldze rodzeństwa. - Rozumiem, że z
              telefonami są problemy, poza tym ta okazja na nic by mi się nie zdała. Nawet
              usiłowania zabójstwa nie udałoby się im udowodnić, bo nikt by przecież nie
              czekał, aż go wrzucą do Wisły. Musielibyśmy im w tym przeszkodzić, a oni by
              twierdzili, że chcieli go tylko ocucić, ochlapując wodą na świeżym powietrzu.
              Ratowali. I w dodatku bardzo wątpię, czy poszkodowany złożyłby skargę. Zapewne
              potwierdziłby ich wersję, jakoby sam się uderzył i stracił przytomność, a nad
              Wisłę przyjechał dobrowolnie, na spacer. - Dlaczego tak? - zdziwił się Pawełek.
              - Chyba wam powiem - zdecydował się porucznik po namyśle. - Inaczej Bóg raczy
              wiedzieć, co wam do głowy strzeli. Ale macie milczeć i absolutnie nikomu nie
              powtarzać. Janeczka prychnęła gniewnie, a Pawełek wzruszył ramionami. - Akurat
              tak dużo gadamy do byle kogo...
              - Widzę, że nie i dlatego ryzykuję. Ten wasz pan Wolski... Obiło mi się o uszy
              jego nazwisko już kilkakrotnie i sprawdzę to dokładnie, ale odgaduję, że
              pracował kiedyś w tak zwanych służbach specjalnych. Dlatego dysponuje rozmaitymi
              możliwościami... no... technicznymi, i dlatego zna tych ludzi. Porozmawiam z
              nim, oczywiście. Nieoficjalnie. Przypuszczam, że się wyprze wszystkiego i będę
              mógł tylko dedukować. Osobiście sądzę, że usiłuje ukrócić ich przestępczą
              działalność po swojemu, metodami indywidualnymi, i wydaje mu się, że to da
              rezultaty. Już widać, co osiągnął. Żeby nie wy, mieliby go z głowy. - Ale jednak
              im przeszkadza - zauważyła krytycznie Janeczka. - I to porządnie, skoro
              postanowili go utopić. - Przez Selera - przypomniał Pawełek. - Kto to jest ten
              Seler? Porucznik westchnął tak, że wydmuchnął prawie cały popiół z samochodowej
              popielniczki. Janeczka zaczęła się dyskretnie otrzepywać. -O, bardzo cię
              przepraszam... To jest okropna rzecz, czy wy koniecznie chcecie rozmawiać o
              polityce? Dobrze, powiem prawdę. Seler jest posłem na Sejm. Opłacają go, żeby
              utrącał wszelkie propozycje zmian w przepisach prawnych. Znajduje się w
              odpowiedniej komisji i bruździ. Owszem, tym Selerem pan Wolski wyświadczył nam
              wielką przysługę, przeszkodził mu przyjechać na obrady i zaczęły się rozmowy na
              ten temat. W jego obecności byłoby to w ogóle niemożliwe, ale co z tego, nadal
              będzie utrudniał. Naprawdę wcale się nie nazywa Seler, tylko trochę inaczej, ale
              nie wymagajcie już ode mnie zbyt wiele. -- Może, wobec tego, powinno się utopić
              Selera...? - podsunął niepewnie Pawełek.
              - I kto ma to zrobić? - zainteresował się zgryźliwie porucznik. - Ja czy wy?
              Janeczka poczuła się nagle bezradna. Szajka, którą chcieli szybko i dokładnie
              zlikwidować, stanowczo przerastała ich siły. Praworządność wyglądała jakoś
              dziwnie i sprzecznie ze zdrowym rozsądkiem. W żaden sposób nie mogli zyskać
              wpływu na obrady sejmowe i wszystko to razem prawie nie mieściło się w głowie. -
              Okropne - powiedziała ze wstrętem. - Ja się na to nie zgadzam. Trzeba coś zrobić
              przeciwko temu bałaganowi i tym ludziom, ale wcale nie wiem co. - Ja mniej
              więcej wiem - odparł pocieszająco porucznik. - I oprócz mnie jeszcze kilka osób.
              Pułkownik... mój zwierzchnik, który się tymi aferami zajmuje, wyłożył to nawet w
              punktach, w piśmie skierowanym do odpowiednich władz. Ponadto już się dość dużo
              zrobiło. Kilkunastu przestępców zostało zatrzymanych i zapewniam was, że na
              dłużej niż dwie doby. A ich szefowie, chociaż ciągle bezkarni, jednak mają
              kłopoty. No, mogę wam też powiedzieć, że Niemcy bardzo się ucieszyli. Te
              kradzione samochody, które miały przyjechać tranzytem, już do nich wróciły.
              Złapaliśmy także sprzedawcę, który dostarczał złodziejom informacji o kupowanych
              samochodach i dorabiał kluczyki. Zlikwidowaliśmy dwa warsztaty, przerabiające
              numery. To już coś...
              - Ale do świąt się chyba całej reszty nie zdąży - powiedział w zamyśleniu
              zmartwiony Pawełek. - Do świąt został tydzień. Dlaczego akurat do
              świąt?
              - Bo na święta przyjeżdża nasz ojciec - wyjaśniła Janeczka. - Przyprowadzi nowe
              volvo. Nie chcemy, żeby je ukradli. - Zdaje się, że doskonale potraficie






              przeciwdziałać kradzieżom - zauważył porucznik cierpkim tonem. - Niekiedy nawet
              zbyt dobrze... Co nie znaczy, że ja to pochwalam! Janeczka i Pawełek popatrzyli
              na niego wzrokiem kompletnie bez wyrazu. Potem spojrzeli na siebie. Pawełek
              odchrząknął z odrobiną zakłopotania. -Dobra, coś się zrobi...
              - Ale jak pan już porozmawia z panem Wolskim, to pan nam powie, co z tego
              wynikło? - wróciła do pierwotnego tematu Janeczka.
              -Powiem tyle, ile będę mógł...
              O szybę samochodu puknęły nagle pazury i Janeczka ujrzała łeb Chabra. W zębach
              psa tkwił kawałek papieru. Uchyliła drzwiczki i przejeła korespondencję.
              - Proszę wracać do domu, bo robi się późno
              - odczytała na głos treść, wypisaną ręką pani Krystyny. - No proszę, jak się
              wszyscy nauczyli pisać listy przez psa.
              -Zdaje się, że matka nie wie, gdzie jesteśmy
              - mruknął Pawełek.
              Porucznik z ulgą pomyślał, że ten pies to czyste błogosławieństwo. Janeczka
              westchnęła z żalem i zaczęła wysiadać. - No trudno, musimy iść. Jeszcze tylko
              niech pan nam powie, kto to jest ten Łojecki, u którego byli Purchel i Lewek. -
              Zwyczajny człowiek, nieświadomy swojej roli. Szwagier Lewka. Porozmawiamy
              jeszcze. Dobranoc...
              - Tego Selera gdyby tak udało się dopaść - powiedział tęsknie Pawełek,
              przechodząc przez furtkę. - Jak by tu się o nim czegoś dowiedzieć? - Chyba cudem
              - odparła sucho jego siostra. - Pan Wolski wie, ale na pewno nie powie. I z
              porucznika też tego nie wydusisz. Będę musiała się poważnie zastanowić...
              Wracając nazajutrz ze szkoły, już dość blisko domu, Janeczka ujrzała nagle na
              ulicy jakiegoś człowieka. Odchodził od kiosku Ruchu z paczką papierosów w ręku,
              na przegubie drugiej ręki wisiała mu obciążona niewidoczną zawartością foliowa
              torba. Pogrzebał w kieszeni, schował kupioną paczkę, wyjął drugą, pogniecioną i
              prawie pustą, zajrzał do niej, wyjął jedynego pozostałego papierosa, paczkę zaś
              zgniótł do reszty i rzucił na chodnik. Zapalił tego ostatniego papierosa,
              spojrzał z uwagą na Janeczkę i szybkim krokiem zaczął się oddalać. Nagle
              popędził biegiem i znikł jej z oczu.
              Stojąc jak wrośnięta w ziemię, Janeczka patrzyła za nim długą chwilę. Pierwszą
              jej myślą było; iść za nim. Myśl błysnęła i zgasła. Zauważył ją, nie mogła go
              śledzić. W dodatku popędził biegiem, musiałaby biec również. Do niczego...
              Poruszyła się, podeszła do zgniecionego opakowania, podniosła je delikatnie,
              przez chwilę zastanawiała się, jak zabezpieczyć ten łup, zrezygnowała z chowania
              go w tornistrze i ze śmieciem w palcach popędziła do domu. Chaber czekał na nią
              przy furtce. Zawróciłaby od razu, zabierając go ze sobą, gdyby nie tornister. -
              Czekaj, piesku! - szepnęła. - Zaraz będzie robota!
              Na palcach podeszła do domu, cichutko otworzyła drzwi, ulokowała tornister za
              nimi w holu, sięgnęła po ustawioną w kącie parasolkę i wycofała się. Pilnowała,
              żeby nie brzęknąć furtką. Biegiem popędziła z powrotem na miejsce spotkania
              człowieka i tam podetknęła psu pod nos pogniecione opakowanie papierosów. -
              Pieseczku, szukaj! - poleciła z naciskiem. - Musimy znaleźć tego bałwana.
              Szukaj! Chaber doskonale rozumiał, że nie woń tytoniu Jest tu ważna, tylko woń
              człowieka. Człowiek trzymał to w ręku, nosił w kieszeni... Dla tak uzdolnionego
              psa jak Chaber zadanie było najprostsze i najłatwiejsze w świecie. Tropiony
              osobnik nie chodził nigdzie daleko. Plątał się po najbliższej okolicy, odwiedził
              sklep spożywczy, był przy kiosku, pokręcił się trochę obok zaparkowanego na
              chodniku samochodu, wreszcie wszedł do budynku przy Ursynowskiej. Pokonał dwa
              piętra i znikł za drzwiami mieszkania numer osiem. Obecnie przebywał wewnątrz.
              Janeczka zeszła na dół i poszukała listy lokatorów. Istniała, owszem, ale była
              podarta i tego kawałka z mieszkaniem numer osiem brakowało. Janeczka zastanowiła
              się. Osobnik z pewnością tu mieszkał, bo na ulicy znalazł się w samej marynarce,
              bez palta. Wyglądał jak człowiek, który na chwilę wyszedł z domu, żeby coś
              kupić, i wrócił prawie natychmiast. Biegiem popędził zapewne dlatego, że było mu
              zimno. Stała w zamyśleniu obok samochodu, kiedy nagle ujrzała Pawełka i Bartka.
              Wracali ze szkoły o dziwnej porze, jakby w połowie lekcji, i najwidoczniej
              Bartek odprowadzał Pawełka, bo sam mieszkał w przeciwnej stronie. - Co tu
              robisz? - zainteresował się Pawełek. - Znikłaś mi z oczu, myślałem, że wrócimy






              razem, ale trzeba było jeszcze naradzić się ze Stefkiem. Co tu ma być? - Wiesio
              tu mieszka - powiedział Bartek, spoglądając na budynek. Janeczka odwróciła się
              do niego gwałtownie.
              - Co?!
              - Wiesio tu mieszka, mówię. Na drugim piętrze.
              -O Boże...! Tu wszedł ten kudłaty bałwan, który ukradł samochód pana Zajrzała!
              Spotkałam go na ulicy i Chaber za nim poszedł. On tu mieszka! W mieszkaniu numer
              osiem! - Jak to, pod ósemką mieszka właśnie Wiesio!
              - stwierdził zaskoczony Bartek. - Kudłaty...? Jego brat jest kudłaty - Ma takie
              czarne kręcone kłaki, wielki łeb, jest średnio gruby? i nie bardzo wysoki? -
              Zgadza się, taki trochę pękaty. Czekaj, co ty mówisz? Rąbnął samochód? -W moich
              oczach - oświadczyła Janeczka uroczyście. - Od tego się wszystko zaczęło.
              Poznałam go od razu, bo w pierwszej chwili był odwrócony bokiem. Więc brat
              Wiesia kradnie osobiście...! - A myśmy chcieli wziąć Wiesia do spółki! -
              wykrzyknął ze zgrozą Pawełek. -Wiesio nazywa się Rzepak i jego brat też?
              - upewniła się Janeczka. - Jak mu na imię? Nie Wiesiowi, tylko temu bratu? -
              Karol - powiedział oszołomiony Bartek. - Rany koguta, nic dziwnego, że się na
              mnie rzucił z pazurami, jak tylko pierwsze słowo wypuściłem z gęby! Coś
              takiego...! Hej, a to jest jego wózek! -Nie stójmy tu, bo może wyjrzeć przez
              okno...
              - No i cóż takiego, mało razy tu byłem? Mogę mieć interes do Wiesia, poleciał do
              domu od razu PO ostatniej lekcji, jak z pieprzem. Ale dobrze, chodźmy kawałek
              dalej.
              - Głupota - powiedział z niezadowoleniem Pawełek przy Odyńca.- Trzeba mu było od
              razu załatwić chociaż z jedno koło. Widzę, że masz parasolkę. Janeczka pokręciła
              głową.
              - Chaber mówił, że przed chwilą oglądał samochód. Jeśli przypadkiem wyjrzał
              przez okno i nas zobaczył... Od której strony on ma okna? - zwróciła się do
              Bartka. - Od ulicy - wyznał ponuro Bartek. - Wiesio też mógł wyglądać. Gdyby
              teraz wlazł i znów sprawdził, że wszystko w porządku, można by tam później
              podskoczyć. Już by nie było na nas. - To jest do załatwienia. Ale czekajcie, bo
              może on się na coś przyda. -Na co, na przykład?
              - Chcemy znaleźć Selera - powiedziała powoli Janeczka po chwili milczenia. -
              Brat Wiesia zna Purchla i tych innych ludzi, jestem pewna, że należy do ich
              szajki. Może znać i Selera. Może się od nich dowiedzieć, gdzie on mieszka. Albo
              czasem bywa. I w ogóle muszą się przecież spotykać, chociażby po to, żeby sobie
              dawać pieniądze. Przez telefon ich nie przepchną, -I co, uważasz, że tak od razu
              nam powie?
              - Nie. Właśnie myślę. Trzeba podstępem. Przez Wiesia.
              - Coś wykombinować takiego, żeby koniecznie musieli mu o tym powiedzieć -
              zaproponował Pawełek. - Coś pilnego i okropnego. Lecą do tego Selera, żeby go
              ostrzec... - Po pierwsze, nie wiemy, który leci - przerwała Janeczka. - Po
              drugie, ostrzegają przez telefon, A po trzecie, nie wiemy, jak on się naprawdę
              nazywa. Niechby ten Wiesio wywlókł z brata chociaż nazwisko! - Wiem, co zrobię -
              ożywił się Bartek. - Powiem Wiesiowi, że gliny mają oko na jego brata. Jak puści
              farbę, to mu darują, a jak nie, to nie. Powiem, że wiem to poufnie. I w ogóle
              będę udawał, że strasznie dużo wiem! - Wcale nie musisz udawać - zwróciła mu
              uwagę Janeczka. - I nawet nie będzie to łgarstwo, bo porucznik i tak mu nic nie
              może zrobić. On chyba jest z tych, co to jeżdżą na przejażdżki dla przyjemności.
              Bardzo dobrze, spróbuj. Porucznikowi swoją drogą możemy o nim powiedzieć. Może
              mu się na co przyda...
              - Brat Wiesia leży w domu ze złamaną nogą! - wrzasnął Pawełek, wpadając
              wieczorem do pokoju siostry, i urwał. U Janeczki siedział Stefek. Pawełek od
              razu wiedział, że bez powodu nie przyszedł. Zdziwił się nieco, bo widzieli się w
              szkole i Stefek nie przewidywał żadnych wydarzeń. Pomyślał, że widocznie w
              godzinach popołudniowych coś się musiało przytrafić, ale nie mógł się tym
              interesować, dopóki nie wyzbył się własnych emocji. Padł w poprzek na tapczan. -
              Wiesio pękł do Bartka - oznajmił z wielkim triumfem, trochę już ciszej. -
              Wszystko wygadał! No, prawie wszystko... - Mów od razu całą resztę! - zażądała
              Janeczka. - Przed chwilą wróciłam, on już na mnie czekał i też ma wiadomości.






              Odbędziemy naradę produkcyjną, a Bartkowi potem powtórzysz. Pawełka nie trzeba
              było zachęcać.
              - Brat Wiesia, mówię, ma złamaną nogę i leży w domu. Wiesio musiał dla niego coś
              tam załatwiać, znaczy, dobrze wiemy, co załatwiać, i nadział się na Bartka. W
              pierwszej kolejności wyrwało mu się, że jego brata ktoś pobił zeszłej nocy! Na
              Ursynowie!
              Janeczka wyprostowała się nagle przy biurku.
              - To zdaje się, że ci mogę powiedzieć, kto go pobił i dlaczego - oznajmiła z
              olbrzymią satysfakcją. - Byłam u Beaty i spotkałam pana "Zajrzała, i wiem
              wszystko. Nie wiedziałam tylko, że to był brat Wiesia.
              Zdumiony i zaskoczony Pawełek zatrzymał się w rozpędzie. Usiadł na brzegu
              tapczanu. - No? Mów zaraz! Skąd pan Zajrzał? Co on
              wie?
              Stefek, usunięty chwilowo w cień, nie żywił żadnej urazy i nie pchał się na
              pierwszy plan ze swoimi osiągnięciami. Pobyt w pokoju uwielbianej istoty
              stanowił dla niego wystarczające szczęście,-Żeby już niczego innego nie wymagać.
              Słuchał w milczeniu. - Pan Zajrzał był wczoraj w gościach, grał w karty i bardzo
              późno wracał - powiedziała Janeczka. - Wszystko widział. Otwierał sobie drzwi i
              trwało to bardzo długo, bo szukał klucza po wszystkich kieszeniach. W tym czasie
              zaczął wyć samochód pod sąsiednim domem. Pan Zajrzał mówi, że wyjrzał z
              ciekawości. I zobaczył, jak z drzwi wyleciał właściciel w piżamie, a potem z tym
              właścicielem rozmawiał. On mieszka na parterze. Spał, usłyszał swoje wycie, on
              ma Volkswagena Passata, zerwał się, wyjrzał przez okno, zobaczył złodzieja, więc
              wpadł w szał, złapał, co mu wpadło pod rękę, i wyskoczył z domu. Złodziej
              właśnie wyłączył alarm i wsiadał, ale nogi miał jeszcze na zewnątrz. Dokładnie,
              jedną nogę. I tym czymś przywalił mu w tę nogę. A to był wazon, taki strasznie
              długi i wąski, potwornie ciężki, z lanego szkła, z taką bułą na dole. Tą bułą go
              trafił. Wywlókł go z samochodu i może by go całkiem zabił tym wazonem, ale pan
              Zajrzał zdążył go powstrzymać. Trochę go jeszcze tylko podusił gołymi rękami.
              Potem odjechał własnym samochodem w inne miejsce i zadzwonił do pogotowia, że na
              parkingu leży człowiek i bardzo jęczy. Pogotowie przyjechało i zabrali go.
              Wygląda na to, że brat Wiesia lubi kraść na Ursynowie. -Lubił - poprawił
              zachwycony wydarzeniem Pawełek. - Teraz może mu to przejdzie. Po co odjeżdżał w
              inne miejsce?
              - Bo wcale nie zamierzał się przyznawać, że osobiście mu coś zrobił, a liczył na
              to, że złodziej nie powie,że przyszedł kraść.Pan Zajrzał mówi, że te przepisy
              prawne są beznadziejnie głupie,bo złodziejowi nic nie zrobią, a właściciel
              odpowiadałby za to,że bronił swojego samochodu. Wedle przepisów powinien był
              podejść i grzecznie poprosić,żeby wysiadł.A tak,możliwe,że poszedłby do
              więzienia, więc wolał nie.
              - Bardzo przytomny facet - pochwalił Pawełek z uznaniem.
              - Owszem, A w ogóle to się rozeszło - powiedziała Janeczka i odwróciła się do
              Stefka. - Nie zdążyłam ci jeszcze powiedzieć...
              - Co się rozeszło? - ośmielił się spytać Pawełek.
              - No To, co robimy razem z panem Wolskim. Pan Zajrzał mówił, że podobno ktoś
              strasznie przebija opony i wandalizm się szerzy. Różne głupstwa mówił,bo
              rozeszło się niewyraźnie i nikt w ogóle nie wie dokładnie, o co chodzi. Jest
              mnóstwo plotek.
              - Wandalizmy..! - prychnął Pawełek z ciężką urazą i zatroskał się natychmiast. -
              O rany, trzy dni przyjeżdża ojciec! Niech ręka boska broni, żeby do niego
              doszło...
              - Co do ojca, to już mamy wymyślone - przypomniała Janeczka. - Nie zajmuj się
              teraz rodziną, tylko mów. co wiesz od Bartka! - A! No więc... Wiem, gdzie
              mieszka Seler! Reakcja Janeczki i Stefka nie rozczarowała go. W obliczu tak
              sensacyjnej wiadomości zachowali się prawidłowo. Dumny z osiągnięcia Bartka,
              Pawełek kontynuował: - On tam właśnie leciał, Wiesio znaczy, jak go Bartek
              spotkał i przyrósł do niego na mur. Brat go wysłał. Zaczęło się od gadania na
              telefony, bo nijak się nie mógł nigdzie dodzwonić, to znaczy, owszem, Bartek się
              połapał, że tylko do Purchla. Purchla w domu nie zastał i wyszło mu, że jest u
              Selera...






              - Mówiłam, że się muszą spotykać osobiście! - wykrzyknęła Janeczka. -- No więc
              właśnie. Możliwe, że całe zebranie zrobili, ja tak uważam, Bartek też. I
              Wiesiowi się powyrywały różne rzeczy, brat mu wcale tego nie mówił, sam zgadł, a
              martwił się tą jego nogą i w ogóle trząsł się, że się ich ojciec połapie, bo ten
              Karol kradnie w tajemnicy przed rodziną. Ze zmartwienia tak do Bartka gadał. A
              co do Selera, to wiedział tyle, że leci do jakiegoś piorunująco ważnego faceta,
              któremu ta szajka załatwiła, albo może dała w prezencie, przepiękne mieszkanie
              na Fałata, bo willi nie chciał. Podobno mówił, że nie życzy sobie mieć kłopotów,
              jak mu będzie dach przeciekał, albo rynna się obluzuje. Ściśle biorąc, to gadali
              o nim przez te jego głupie poglądy, najpierw brat Wiesia pukał się w głowę na
              ten temat, a potem Wiesio do Bartka. I wyrwało mu się, że to poseł, no więc kto,
              jak nie Seler? Ilu tym posłom mogą płacić...?
              - I jak on się nazywa? - spytała chciwie
              Janeczka.
              - Nie wiem.
              - Jak to?! Bartek nie sprawdził?!
              --Jak miał sprawdzić? Chabra z nim nie było!
              -"No przecież mówisz, że leciał z Wiesiem, przyczepiony...
              -Z powrotem!
              Przez chwilę Janeczka patrzyła na brata z przygniatającą naganą.
              - Do reszty nie rozumiem, co mówisz! Zdawało mi się, że powiedziałeś, że spotkał
              Wiesia, jak leciał do Selera...
              - Nic podobnego nie powiedziałem! - oburzył się Pawełek. - Spotkał go, jak
              wracał od Selera i wie, że był na Fałata! - Wszystko jakby odwrotnie - mruknął
              ostrożnie Stefek.
              -Mówiłeś, że go spotkał, jak leciał do, a nie
              od - nacisnęła Janeczka.
              -No to źle mówiłem - skorygował beztrosko Pawełek. - Leciał od. I dlatego Bartek
              nie wie, który to był numer, ale Fałata znowu nie taka długa...
              - Otóż to! - Stefek wtrącił się takim tonem, że Pawełek umilkł i spojrzał na
              niego z zaciekawieniem.
              - Mów! - poleciła z naciskiem Janeczka. Stefek dał spokój plastykowej ekierce,
              którą od początku wizyty usiłował przełamać na pół, co dawało mu zajęcie dla
              szalenie zdenerwowanych rąk. W obecności Janeczki mógł zachować spokój tylko do
              pewnych granic. - Byłem u pani Polińskiej - oznajmił, usiłując nie ujawniać
              pełni triumfu. - Ci wszyscy z radia, z telewizji i w ogóle z prasy wszystko
              wiedzą. Nałgałem, że to do szkoły i ona obiecała mi przynieść taką listę, taki
              spis, jacy posłowie są w jakich komisjach od przepisów prawnych, a tam będzie
              nazwisko Selera i adres. Ten, co mieszka na, Fałata, to właśnie on! -
              Pierwszorzędnie! - ucieszył się Pawełek. - A to jeszcze nie koniec, niech wam
              się nie zdaje! Bartek spotkał Wiesia, a ja porucznika i ho, ho! Pod czerwonym
              światłem stał, wypatrzyłem go i przejechałem się kawałek. Dlatego tak późno
              wracam. - I co mówił?
              - Niemożliwe rzeczy. Z panem Wolskim już gadał. Okazuje się, że zgadł wszystko.
              My też. Rzeczywiście pan Wolski nagrywał sobie przez te szpiegowskie wichajstry
              każde słowo z podwórza. To jest uparty, stary grzechotnik, odmówił współpracy,
              dalej się będzie wygłupiał po swojemu i tylko na jedno się zgodził. Obiecał go
              zawiadomić, co i kiedy będą chcieli kraść. I gdzie. -Jak to? - zdziwiła się
              Janeczka. - Więc ci przestępcy ciągle nie wiedzą, że on ich podsłuchuje i w
              dalszym ciągu się tam spotykają? - A pewnie! To w ogóle skomplikowana sprawa.
              Primo, wyobraźcie sobie, oni wcale nie wiedzą, że on tam mieszka! Zameldowany
              jest całkiem gdzie indziej, gdzieś na Czerniakowskiej, a mieszka w mieszkaniu
              jednego znajomego, który wyjechał do Kanady. Już ładne parę lat prowadzi takie
              podwójne życie. Dlatego im te klucze nie pasowały, bo to były klucze od
              Olkuskiej, a oni polecieli z nimi na Czerniakowską! - I dlatego musi udawać, że
              jest w domu wtedy, kiedy go nie ma! - zgadła żywo Janeczka. - Bo raz bywa tu, a
              raz tam! I dlatego tak dziwnie wychodzi, i pewnie wraca za każdym razem inną
              stroną! I jeśli go nie zobaczą na własne oczy, w żaden sposób tego nie odgadną,
              bo nie mają psa! - Toteż właśnie - powiedział bardzo zadowolony Pawełek. - A do
              tego jeszcze wcale się nie nazywa Wolski, tylko jakoś inaczej, a Wolski to jest
              ten prawdziwy lokator, który wyjechał. I żeby tylko...! - W tej chwili mów, co






              jeszcze, i wszystko od razu - zirytowała się Janeczka. Pawełek napawał się swoją
              wiedzą i, być może, sączyłby ją po odrobinie dla zwiększenia emocji, ale
              rozpychała go, wyłaziła przemocą i nie pozwalała się tłumić. - Mówię przecież,
              nie? O polityce gadaliśmy. To wszystko razem to nie taka prosta sprawa. Te
              przepisy to jest kołomyja do podłożenia pod tramwaj. Prawne. Na dobrą sprawę oni
              mogli tkwić w tej mafii całkiem jawnie i nikt by im nic nie zrobił, a forsa z
              tych wszystkich przestępstw jest strasznie wielka i żywią się nią różni tacy od
              samej góry. Ministrowie i tak dalej. Ale ci tacy trochę poniżej boją się, że w
              razie czego na nich się skrupi, więc wolą się nie pchać na oczy i jednak ciągle
              udają, że skąd, w niczym nie biorą żadnego udziału, nic nie robią, ukrywają się,
              żeby nie można im było niczego udowodnić. Na wszelki wypadek. Taki Purchel, na
              przykład. Może znać osobiście tych prokuratorów, posłów. Lewków i kogo popadnie,
              ale za nic się nie przyzna, że zna złodziei. Dlatego z tym przedstawicielem
              złodziei spotyka się na podwórzu i nijak inaczej. - Coś podobnego! - wykrzyknęła
              z oburzeniem Janeczka. - To jeszcze gorzej niż u Arabów! - A pewnie. A pan
              Wolski rzeczywiście ma rozmaite dowody i siedzi na nich. Nikomu nie da, tylko
              dalej będzie robił swoje, bo on ich tym sposobem umoralnia. Tak powiedział.
              Dziwnym wzrokiem Janeczka popatrzyła na brata.
              - W takim razie myśmy ich też umoralniali - zauważyła już spokojnie. - I
              będziemy umoralniać dalej, niech tylko ojciec wyjedzie. Zanim wróci na zawsze,
              może sobie z nimi dadzą radę. Pawełek zawahał się odrobinę.
              - Tak prawdę mówiąc, to specjalnie mi na tym pośpiechu nie zależy. Cała robota
              Bartka by się zmarnowała...
              Pan Chabrowicz wysiadł z samochodu śmiertelnie zmęczony i bezgranicznie
              szczęśliwy. Wszystko wydawało mu się zachwycające, dom, żona, dzieci, pies i
              cała reszta rodziny. Przygotowany na jego przyjęcie garaż powitał z najwyższą
              ulgą, bo całą drogę martwił się, rozmyślając o tych okropnych kradzieżach
              samochodowych, stanowiących plagę Europy. Wyładował bagaż i wszedł do domu w
              licznej asyście. Moment na okazanie anielskich cech Janeczka wybrała z
              największą starannością, dbając, żeby się przypadkiem nie zmarnował. Odgadła, że
              bezpośrednio po podróży ojciec będzie wykończony, na żadne poważne tematy
              rozmawiać nie zdoła i matka to z pewnością uwzględni. Poza tym szczęście pobytu
              w domu opromieni mu wszystko. Potem będą prezenty, wigilia i świąteczne dni,
              których nikt nie ośmieli się zatruwać żadnym dysonansem. Potem się ta euforia
              trochę uspokoi i wtedy należy rozpocząć prezentację nadziemskich zalet.
              - Jutro możecie sobie odpocząć - zawiadomiła łaskawie rodziców pierwszego
              poświątecznego wieczoru. - My zrobimy obiad. Będą potrawy specjalnie dla ojca. I
              później też możemy robić obiady, nie mówię, że codziennie, ale od czasu do
              czasu. No, może nawet często.
              - A co to za potrawy specjalnie dla mnie? - zaciekawił się pan Roman.
              -Zobaczysz - odparła jego córka tajemniczo. - Niespodzianka. Najukochańszą zupę
              ojca, zwyczajną kartoflankę z zacierkami i okrasą ze skwarek i cebuli, Janeczka
              umiała robić już dawno. W miejsce zacierek stosowała wprawdzie makaron-muszelki,
              ale zupełnie jej to nie szkodziło. Zupa nie zaliczała się do potraw
              skomplikowanych i dała sobie z nią radę bez straty czasu i siły, i nawet bez
              pomocy Pawełka. Pawełek wpadł do kuchni zadyszany, akurat kiedy należało
              przystąpić do dalszego ciągu. - Widziałem się ze Stefkiem - oznajmił. - Ma tę
              listę od pani Polińskiej! - Bardzo dobrze - powiedziała Janeczka. - To teraz rób
              sobie, co chcesz, ale musisz rozklepać to mięso na takie strasznie wielkie
              klabzdrony. Już się wreszcie zdecydowałam, co zrobimy. -No...?
              -Postanowiłam, że niech ma już wszystko. Tej chińskiej mieszaniny napchamy do
              środka, zawiniemy w wieprzowinę panierowaną, a na wierzch damy placki kartoflane
              Wielkie, żeby wystarczyły dookoła Więc potem przepuścisz kartofle przez robot...
              Państwo Chabrowiczowie pojechali na miasto, bo pan Roman chciał obejrzeć sklepy
              i stwierdzić, co się zmieniło Kiedy wyjeżdżał, niczego nie można było dostać,
              teraz podobno zaopatrzenie eksplodowało niczym bomba, wręcz trudno mu było w to
              uwierzyć i chciał zobaczyć zjawisko na własne oczy Rodziców zatem nie było i nie
              przeszkadzali, ale do kuchni zajrzała babcia, zwabiona potwornym łomotem, który
              rozlegał się po całym domu Pawełek z zapałem spełniał polecenie siostry Babcia
              popatrzyła wokół i poczuła się nieswojo -Zwracam wam uwagę, że wasz OJciec






              tojest mój rodzony syn - powiedziała słabo - To wszystko zamierzacie podać mu na
              jeden obiad?
              - Tak - odparła stanowczo Janeczka, krojąc w drobną kostkę kawałki kury i kaczki
              - To jest chińska potrawa Może troszeczkę zmieniona, ale nie mamy bambusa, a
              wędki się nie nadają, chyba że Chaber je pogryzie I wszystko będzie razem w
              jednej postaci - W postaci - powiedziała głucho babcia - W postaci
              Popatrzyła na wielką patelnię, na której gulgotała cebula z pomidorami i z
              papryką, obejrzała pozostałe surowce na stole i zajrzała Pawełkowi przez ramię.
              - Zdaje się, że zamierzasz zrobić coś w rodzaju nadziewanych zrazów -
              powiedziała po chwili,wykorzystując przerwę w łomotach. - Ostrzegam cię,że to
              wszystko spęcznieje...
              - Nie szkodzi! - wrzasnęła gromko Janeczka, bo Pawełek znów przystąpił do pracy.
              - Będzie duże! Niech sobie pęcznieje! Babcia zatkała uszy i uciekła z kuchni.
              Przygotowania trwały trzy godziny. Państwo Chabrowiczowie wrócili bardzo
              głodni,punktualnie na obiad.Elegancko zastawiony stół już na nich czekał. Umyli
              ręce i zasiedli przy nim, unikając spoglądania za siebie.Janeczka wniosła zupę
              na talerzach,na ogromnej tacy. - Jeżeli już chciałaś,żeby było tak absolutnie
              wytwornie,należało podać zupę w wazie - wyrwało się pani Krystynie.
              - Wykluczone! - zaprotestowała energicznie jej córka.- Ojciec by zjadł za dużo i
              nie miałby apetytu na drugie danie,a drugie danie jest najważniejsze.Więcej zupy
              nie będzie. Pan Roman po spożyciu talerza zupy nadal był głodny.Pani Krystyna
              siedziała przy stole trochę zaciekawiona,trochę zrezygnowana,ale poza tym dość
              spokojna.Uprzedzono ją z góry,że ma się nie wtrącać.Orientowała się,że potrawa
              ma być po chińsku z drobnymi modyfikacjami, dzieci jednakże przysięgły obyć się
              bez robaków, nie miała zatem żadnych obaw. Na ogromnym,największym w
              domu,rzetelnie podgrzanym półmisku Pawełek w grubych, kuchennych rękawicach
              wniósł podstawowe danie. Pan Roman patrzył z zaciekawieniem. Wyglądało to jak
              olbrzymie pierogi w cieście na placki kartoflane, czy może tak, jakby plackami
              kartoflanymi potężnych rozmiarów owinięto jakąś zawartość. Czegoś podobnego
              nigdy w życiu nie widział i zainteresowało go to ogromnie. Pozwolił sobie
              położyć na talerz jeden taki zawijas, popatrzył na żonę i podjął męską decyzję.
              W zamiarze odkrojenia kawałka wbił w to widelec, pocisnął nożem i strumień
              gorącego tłuszczu trafił go prosto w oko. - Jezus Maria! - krzyknął. - Co to
              jest?!
              - Przypuszczam, że wszelki wypadek - odparła spokojnie pani Krystyna, wycierając
              sobie tłuszcz z włosów, bo również przystąpiła do jedzenia, tak samo jak jej
              mąż. Janeczka i Pawełek na moment zamarli nad swoimi talerzami. Pan Roman
              wycierał oko serwetką. - Co takiego? - spytał ze zdumieniem i podejrzliwie.
              - Ta potrawa nosi taką nazwę: wszelki wypadek - powtórzyła pani Krystyna. -
              Rozumiem. Na wszelki wypadek należy włożyć okulary ochronne... - A babcia
              mówiła, że spęcznieje - odzyskał mowę Pawełek i ostrożnie przekłuł widelcem
              swoją porcję. Pan Roman, wciąż głodny i zainteresowany, delikatnie odkroił
              kawałek placka, ujrzał, że wyłazi z niego jakaś zawartość, zgarnął na widelec
              wszystko razem i włożył do ust. Spróbował delikatnie. Na moment zamarł, a potem
              z zapałem zaczął jeść. Na jego twarzy ukazał się zachwyt. - Ależ to jest
              znakomite! - wykrzyknął między jednym kęsem a drugim. - Pojęcia nie mam, z czego
              się składa, ale świetne! Co to właściwie takiego? Poważnie pytam, jak się to
              nazywa?
              - Wszelki wypadek - odparła pani Krystyna cichutko.
              - To jest chińska potrawa - skorygowała Janeczka z wyrzutem, omijając wzrokiem
              matkę. - Możliwe nawet, że dwie chińskie potrawy razem i do tego jeszcze
              wszystko to, co lubisz. Jutro też zrobimy obiad i też będzie to, co lubisz. Pan
              Roman z niejakim zdumieniem popatrzył na żonę. Uczynność dzieci wydała mu się
              wręcz chorobliwa. W głębi duszy ucieszył się potrójnie. Dzieci okazywały się
              nieskazitelnie wychowane, miał zyskać na obiad kolejną niespodziankę, a do tego
              jeszcze mógł mieć żonę dla siebie. Same przyjemności.
              Pani Krystyna miała wyraz twarzy uprzejmie nieodgadniony.
              - Przypuszczam, że jutro na obiad też będzie wszelki wypadek w odmiennym wydaniu
              - powiedziała, wciąż z tym samym spokojem. Na dobre jej dzieci odzyskały głos w
              połowie zmywania.






              -Myślisz, że matka zgadła? - spytał ponuro Pawełek, wycierając kolejny talerz. -
              Coś zgadła na pewno - odparła Janeczka i chlapnęła do zlewozmywaka jeszcze
              trochę Ludwika. - I wyraźnie nam dała do zrozumienia, że nie naskarży przed
              ojcem, jeżeli przestaniemy się wygłupiać. Wszystko jej do głowy nie przyszło, bo
              zdaje się, że porucznik z nią rozmawiał... -I myślisz, że co...?
              -I tak się zastanawiałam... Pan Wolski nas uratował. Przypomnij sobie,
              porucznikowi wyszło, że te opony to nie my, tylko on. Możliwe, że powiedział to
              matce, więc trochę się uspokoiła. Nie mam nic przeciwko temu, żeby było na pana
              Wolskiego i nawet mogę mu odrobinę przebaczyć, że jest jakiś taki wstrętny i
              nieużyty. - No tak - powiedział Pawełek po chwili, odstawiając wytarty półmisek.
              - To teraz podpaść, nie daj Boże! Przeczekać chyba musimy, albo co? Wcale mi się
              to nie podoba. - Całe szczęście, że wymyśliliśmy te obiady. Rozumiesz, jest
              zupełnie niemożliwe czepiać się osób upiornie grzecznych, które mu dają na
              talerzu nadzwyczajną potrawę. Musiałby ją przestać jeść, a nie wierzę, że
              przestanie jeść wieprzowinę i pierogi. Pierogi mu damy jutro. Pawełek kiwnął
              głową. Istotnie, było nie do pomyślenia spożywać produkty, przygotowane rękami
              kochających dzieci, a równocześnie te dzieci karcić, względnie ostro im czegoś
              zabraniać. Pomysł Janeczki, do autorstwa którego sam nie miał pretensji, okazał
              się rewelacyjny! - Aby tylko nie kazali nam czegoś znów obiecywać! - rzekł z
              troską. - Ten Seler... No trudno, musimy spauzować. Przez ten czas może Bartek i
              Stefek... Wytarł salaterkę, pomyślał i podjął decyzję.
              - Ale ciupagę jednak będę nosił przy sobie. Nie ma zakazu. I co mi właściwie
              szkodzi przespacerować się na Fałata? - Sam powiedziałeś, że musimy przeczekać -
              przypomniała sucho Janeczka. - Właściwie wszystko wiemy, więc chwilowo nic nie
              musimy robić... - A czy ja powiedziałem, że będę coś robił? - oburzył się
              Pawełek. - Co, mam zmieniać sejm, ustawy, ministrów i nie wiem, co tam jeszcze?
              To może trochę później, jak już zostanę prezydentem. A teraz będę sobie nosił
              ciupagę wyłącznie na wszelki wypadek...
              KONIEC
