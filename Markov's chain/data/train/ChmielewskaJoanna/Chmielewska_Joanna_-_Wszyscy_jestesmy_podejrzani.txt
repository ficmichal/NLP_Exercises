





                          "Wszyscy                     jesteśmy                     podejrzani"
                                            Joanna                Chmielewska
              - OSOBY
              Wielobranżowa Pracownia Projektowa, twór nietypowy, obdarzony łonem, w którym to
              łonie pomieszczono, co następuje:
              I. ZESPÓŁ ARCHITEKTONICZNY
              1. Witek - kierownik zespołu, a zarazem kierownik pracowni oraz dyrektor.
              Prywatnie - kawaler obdarzony nieprzeciętną aparycją i skomplikowanym
              charakterem.
              2. Kazio - prawie stuprocentowy bon viveur, żonaty, dzieciaty, wyjątkowo
              utalentowany w dziedzinie pokonywania przeciwności życiowych.
              3. Alicja - uosobienie roztargnienia, kobieta samodzielna, przepełniona
              poczuciem humoru i niechęcią do kierownika pracowni.
              4. Ryszard - rozwiedziony szaleniec z córeczką, opętany manią wyjazdu w
              egzotyczne kraje.
              5. Witold - rażąca plama na tle reszty, jedyny człowiek normalny.
              6. Janusz -kawaler w ostatnim stadium, podrywacz, zamierzający od dnia ślubu
              przeistoczyć się w statecznego obywatela.
              7. Wiesio - najmłodszy z zespołu, od niedawna żonaty, bezdzietny, cicha woda.
              8. Leszek - melancholik, z artystyczną duszą, niezrozumiany przez otoczenie, a
              głównie przez żonę.
              9. Marek - osobnik niezwykle urodziwy, zsyłany do pracowni przez siły
              nadprzyrodzone we właściwych chwilach.
              10. Joanna - autorka przedstawienia, ofiara własnej wyobraźni.
              II. Zespół konstrukcyjny 11. Kacper - człowiek pełen osobliwych fantazji i
              dziwactw, o aparycji don Kichota i sercu jak wulkan.
              12. Anka - przedstawicielka współczesnej, pozytywnej młodzieży, świeżo
              poślubiona nie temu, komu by chciała.
              III. Zespół sanitarny 13. Zbyszek - kierownik zespołu i naczelny inżynier
              pracowni. Prywatnie - ostatni egzemplarz błędnego rycerza, wzór cnót, kochający
              ojciec jedynego syna, gnębiony nielegalnym uczuciem do kobiety.
              14. Stefan - awanturnik z dobrym sercem, szarpany okropną niepewnością: wstydzić
              się wieku czy chwalić wnukiem.
              15. Andrzej - porządny, solidny i pracowity młodzieniec, prawie taki wzór jak
              Zbyszek.
              16. Tadeusz Stolarek-ofiara.
              IV. ZESPÓŁ ELEKTRYCZNY 17. Włodek - kierownik zespołu, masochista i histeryk,
              naczelny plotkarz biura.
              18. Kajtek - prywatnie syn Kacpra, młody człowiek, uprawiający ciemne interesy,
              przyjaciel ofiary.
              V. ZESPÓŁ KOSZTORYSÓW 19. Jarek - szlachetny typ warszawskiego cwaniaka, również
              uprawiający ciemne interesy i również przyjaciel ofiary.
              20. Danka - rozwiedziona, z dwojgiem dzieci, nieco zaniedbana przez nadmiar
              zmartwień swoich i cudzych, przyjaciółka Jadwigi.
              VI. ADMINISTRACJA 21. Olgierd- główny księgowy, nieskazitelnie wytworny,
              przedwojenny starszy pan, czujący się w gąszczu finansowych komplikacji jak ryba
              w wodzie.
              22. Matylda - prywatnie siostra Olgierda, służbowo - ideał sekretarki.
              23. Monika - kierowniczka administracyjna, wdowa z dwojgiem dzieci, kobieta
              piękna i ognista, przedmiot uczuć Kacpra.






              24. Jadwiga - ofiara ciosów życiowych i byłego męża-brutala, kochająca matka
              ukochanej jedynaczki, dla dziecka gotowa na wszystko.
              25. Wiesia - śmiertelna nieprzyjaciółka Jadwigi, przepełniona jadem, żółcią i
              nienawiścią do świata nie wiadomo dlaczego.
              26. Pani Glebowa - woźna, sprzątaczka i herbaciarka, uważająca nas wszystkich za
              dopust boży i karę za grzechy.
              Spoza łona dokooptowano (wbrew protestom) osoby następujące:
              1. Kapitan - przedstawiciel władz śledczych, człowiek normalny.
              2. Prokurator - wybryk natury, przedstawiciel władz jak wyżej, a ponadto
              czynników nadprzyrodzonych.
              Uroczyście i obłudnie oświadczam, że wszystkie osoby i sytuacje w niniejszym
              utworze są fikcją, a jakakolwiek zbieżność z rzeczywistością jest najzupełniej
              przypadkowa.
              Jak NIE napisałam powieści Od najmłodszych, najdawniejszych lat pokutowało we
              mnie gorące pragnienie napisania powieści. Było tak dawne, zastarzałe, tak
              głęboko zakorzenione, że chyba urodziło się razem ze mną, Nie marzyłam ani o
              karierze gwiazdy filmowej, ani o mariażu z księciem z bajki. Nie, nic z tych
              rzeczy. Marzyłam o napisaniu powieści. W zamierzchłych czasach wczesnego
              dzieciństwa miałam zamiar napisać wstrząsającą powieść o miłości. W miarę
              możności nieszczęśliwej, bo w szczęśliwej nie widziałam nic interesującego. Sama
              miałam wystąpić w charakterze głównej bohaterki, młodej dziewczyny cudnej urody
              i nieprzeciętnych zalet, obdarzonej płomiennym uczuciem przez jakiegoś bliżej mi
              nie znanego faceta. Facet był ognistym brunetem o czarnych, gorejących oczach i
              równie czarnych wąsach. Łączył mnie z nim pierwszy pocałunek w okolicznościach
              nieco niezwykłych: na karych koniach, w nocy, w czasie szalejącej burzy,
              gradobicia i wyładowań atmosferycznych, na skraju mrocznego lasu. Bóg raczy
              wiedzieć, dlaczego to wszystko było takie atramentowo-czarne! Stopniowo, trwając
              nadal w zamiarze uwiecznienia nadnaturalnych uczuć, zmieniłam nieco pewne
              rekwizyty. Burzliwą noc zamieniłam na pogodny, księżycowy wieczór, zgoliłam
              facetowi wąsy i zlikwidowałam konie. Potem poczyniłam dalsze zmiany zarówno w
              powierzchowności, jak i w zachowaniu się dwojga głównych bohaterów, ale, pomimo
              najszczerszych wysiłków, poza ową scenę pierwszego pocałunku nigdy nie udało mi
              się wyjść. Z czasem bowiem drobny na pozór fakt wybił mnie z tematu. Miałam
              wówczas już pewnie ze dwanaście lat. Późnym wieczorem siedziałam w domu, przy
              stole, pod palącą się lampą, w towarzystwie matki i jej siostry, a mojej ciotki.
              Czytałam wspaniały, krew w żyłach mrożący kryminał pod tytułem "Straszny
              garbus". Kryminał był tak przerażający, że wlazłam z nogami na krzesło, tkwiąc
              na nim w bardzo niewygodnej pozycji i usiłując zajmować jak najmniej
              przestrzeni. Bałam się śmiertelnie i wolałam w żadną stronę nie wysuwać kończyn,
              najbardziej na tajemnicze niebezpieczeństwo narażonych. Musiałam mieć zapewne
              błędny i wystraszony wyraz twarzy, bo ciotka, spojrzawszy na mnie raz, oderwała
              się od układanego pasjansa i już nie spuszczała ze mnie wzroku. Potem gestem
              wskazała mnie matce i powiedziała spokojnym, normalnym głosem, tak jakby mówiła
              o pogodzie: - O, stoi za tobą.
              Wrzasnęłam okropnie i zleciałam z krzesła. Przez trzy następne doby żadna siła
              na świecie nie zmusiłaby mnie do wejścia do ciemnego pokoju. Oprzytomniawszy
              nieco i wydobywszy się spod wpływu lektury o garbusie rozmyślałam czas jakiś, aż
              doszłam do wniosku, że jednak zbrodnia jest elementem bardziej frapującym niż
              miłość, nawet nadziemska. Od tego momentu zapragnęłam napisać kryminał. Płynęły
              lata, czas leciał, wyszłam za mąż, zakończyłam edukację, ale cokolwiek się
              działo, ciągle chciałam napisać powieść. Niestety, z upływem lat wyrosła we mnie
              przeszkoda nie do przezwyciężenia. Podły los obdarzył mnie nadmierną wyobraźnią,
              która utrudniała mi nie tylko ewentualną twórczość, ale także i życie. W życiu
              powodowała komplikacje małżeńskie. Pewnego dnia doszłam nagle do wniosku, że
              powinnam wzbudzić w mężu nieco zazdrości. Na żadne rzeczywiste działania nie
              miałam czasu, ale wyobrazić mogłam sobie wszystko, cokolwiek mi tylko strzeliło
              do głowy. Wyobraźnia zaczęła więc działać i zanim się zdążyłam obejrzeć, już
              zobaczyłam siebie przy boku szalenie przystojnego blondyna, który, wpatrzony we






              mnie olśnionym spojrzeniem, czynił wysiłki, żeby mnie poderwać. Oczywiście
              wszelkie jego starania były już z góry skazane na niepowodzenie, bo przecież nie
              o romanse mi chodziło, tylko o demonstrację. Udawałam szalone nim
              zainteresowanie wyłącznie w tym celu, żeby mąż się wreszcie zaniepokoił. Długo
              to trwało, blondyn się zniecierpliwił, mąż na powrót, tak jakby zapłonął
              uczuciem, więc w końcu uznałam, że czas przystąpić do sceny puszczenia blondyna
              kantem i całą rzecz wyjaśnić. Stałam nad deską i prasowałam dziecinne koszule.
              Oczyma wyobraźni widziałam wnętrze kawiarni Krokodyl, na piętrze, sala w głębi,
              po schodkach. Siedziałam z blondynem przy stoliku pod ścianą i wyjaśniałam mu
              subtelnie, że służył tylko za narzędzie, a moje płomienne uczucia do niego były
              wyłącznie przemyślaną fikcją. Równocześnie wyrażałam nadzieję, że mi to wybaczy
              i że pozostaniemy w przyjaźni. Blondyn okazał się człowiekiem kulturalnym i na
              poziomie, nie wpadł przeze mnie w przesadną rozpacz, wybaczył i toczyliśmy
              konwersację w doskonałej zgodzie i znakomitym humorze. Zamierzałam sobie dalej
              wyobrazić, jak mąż, szalejący z rozpaczy i odrodzonego uczucia, robi mi
              piekielną awanturę, jak mu padam w ramiona, jak wszystko się wyjaśnia i w
              idealnej harmonii gramy z blondynem w brydża. Czwartym mógł być byle kto.
              Tymczasem w trakcie rozmowy z blondynem patrzyłam na wejście i nagle, ujrzałam,
              jak w tym wejściu staje mój mąż w towarzystwie szałowej blondynki...
              Zdenerwowało mnie to nieco, bo tej sceny nie miałam w programie. Sięgnęłam po
              następną dziecinną koszulę i cofnęłam się do początków wyjaśnień z blondynem.
              Dojechałam do tego samego momentu konwersacji, spojrzałam na wejście i znów
              ujrzałam męża z szałową blondynką. Postanowiłam nie walczyć z obrazem, tylko
              patrzeć, co będzie dalej. Mąż z blondynką weszli i usiedli przy stoliku, mąż w
              lansadach, blondynka godna i królewska. Zaniedbałam mojego blondyna i
              przyglądałam się im w milczeniu. Mąż wstał i poszedł do bufetu. Podniosłam się,
              podeszłam do blondynki, usiadłam obok i spytałam: - Bardzo panią przepraszam, co
              panią łączy z tym panem, który pani towarzyszy? Blondynka spojrzała na mnie z
              lekkim zdziwieniem. - To mój mąż - odpowiedziała spokojnie. Nie wierzyłam
              własnym uszom. Niesłychanie zdumiona obejrzałam się na faceta przy bufecie. Nie,
              no mój własny mąż, jak byk!
              - Przecież ten pan jest żonaty! - zawołałam ze zgrozą.
              - Ach, proszę pani - odparła blondynka pobłażliwie. - Cóż znaczą papierki wobec
              uczucia... To było już zbyt wstrząsające! Nie wiem, co uczyniłabym za chwilę w
              Krokodylu, gdyby nie to, że pod żelazkiem z sykiem roztopił mi się guzik z masy
              plastycznej. Gwałtownie oderwana od męża z blondynką, wyprowadzona z równowagi,
              podniosłam żelazko i przez chwilę nie wiedziałam, co z nim zrobić. Usiłowałam je
              postawić na maselniczce, potem je umieściłam na filiżance z wodą do moczenia
              koszul, i wreszcie oprzytomniałam, kiedy zleciało z hukiem na podłogę. Obraz
              blondynki był tak natrętny, że nie mogłam się go pozbyć i przez kilka dni
              odnosiłam się do męża podejrzliwie i nieufnie, co w połączeniu z naprawą żelazka
              spowodowało przejściowe niesnaski. Miałam przyjaciółkę, a przyjaciółka miała
              brata. Brat z kolei miał motocykl, żonę i antytalent mechaniczny. Żona była
              czarującą kobietą, przy której nasi panowie wyraźnie nabierali wigoru. Jeszcze
              mój mąż się jako tako trzymał, bo, acz piękna, była nie w jego typie, ale mąż
              przyjaciółki na sam widok rzeczonej Danusi ogniem z-nozdrzy parskał i iskry
              krzesał, a możliwe, że zdarzało mu się nawet zarżeć, kiedy nikt nie słyszał.
              Wszystkie trzy pary miały motory i snuliśmy plany wspólnego spędzenia wędrownego
              urlopu. Zważywszy istotnie wyjątkowy antytalent mechaniczny brata przyjaciółki i
              jego doskonałe w tej dziedzinie nieróbstwo, obaj nasi mężowie już z góry
              zaprzysięgli się, że w razie awarii nie będą mu pomagać. Zaprzysięgali się tak
              już wielokrotnie w różnych okolicznościach i zawsze łamali przysięgę, robiąc za
              niego i warcząc, ale tym razem to miało być co innego.
              - Ty sobie to wyobrażasz? - mówił marząco mąż przyjaciółki do mojego: - Tadeusz
              robi dętkę, a my nic! Tadeusz koło odkręca, oponę zdejmuje, a my sobie na
              trawce, w rowie... Masz pojęcie? - Pompuje... - dodawał mój mąż równie marząco.
              - A my nic!... Jadąc trolejbusem i patrząc przez okno na zalaną słońcem ulicę,
              ujrzałam nagle doskonale mi znany widok: długa, szara szosa, drzewa po obu
              stronach, z boku szosy stoją trzy motory... Przy jednym z nich opływający potem
              nieszczęsny Tadeusz szarpie się z opornym kołem. Na zboczu zielonego,
              trawiastego rowu dwaj nasi mężowie promienni, tryskający humorem, szarmancko






              obskakują roześmianą Danusię. Istna sielanka! A my obie z przyjaciółką na
              uboczu, opuszczone, zapomniane, samotne... Sugestywny obraz zasłonił mi cały
              świat. Weszłam w rolę? Z niesmakiem przyjrzałam się rozflirtowanej grupie w
              rowie, a potem rzuciłam okiem na przyjaciółkę. Patrzyła również na nich, a na
              obliczu jej widniała ponura wściekłość. Uznałam, że przepełniają nas jednakowe
              uczucia, wobec czego mogę oczekiwać od niej pełnego zrozumienia. Trąciłam ją w
              łokieć i gestem wskazałam nasz motor, stojący z kluczykiem w stacyjce.
              Przyjaciółka bez słowa kiwnęła głową, w oczach jej zapłonął mściwy blask.
              Podeszłyśmy do motoru, zepchnęłam go z podnóżka i kopnęłam rozrusznik. Zapalił
              natychmiast, co mogło się zdarzyć tylko w mojej fantazji, bo w rzeczywistości
              był wyjątkowo oporny w zapalaniu, ale nie miałam teraz czasu uwzględniać głupich
              fanaberii pojazdu mechanicznego. Zanim promienne towarzystwo w rowie zdążyło
              zwrócić na nas uwagę i zareagować, już silnik ryknął, już przyjaciółka siedziała
              za mną i wspaniałym zrywem ruszyłyśmy w siną dal. Ze złości leciałam stówą i nie
              było mowy o tym, żeby nas mogli dogonić, zresztą istotnie nasz motor ciągnął
              najwięcej, ze wszystkich. Po pewnym czasie dojechałyśmy do PTTK-u, w którym już
              uprzednio mieliśmy zamiar się zatrzymać. Ilości przejechanych kilometrów bliżej
              nie sprecyzowałam, jak również czasu jazdy, zważywszy, że i tak nie wiadomo
              było, kiedy Tadeusz skończy robić koło. Zadowolone z przedsięwzięcia,
              usatysfakcjonowane, zostawiłyśmy motor, zjadłyśmy obiad i czekałyśmy na
              pognębionych panów i władców, siedząc na schodkach budynku i obserwując widoczną
              w dali szosę. Wyraźnie widziałam przed sobą sznur rosnących wzdłuż szosy drzew,
              bliżej krzewy, które zasłaniały zakręt i jeszcze bliżej znów szosę. Usłyszałam
              warkot motorów. Zbliżał się, narastał i nagle zza krzewów, zza zakrętu wypadły
              dwa znajome motocykle. Na jednym jechał mąż przyjaciółki z jej bratem, a na
              drugim... mój mąż z Danusią!!! No nie, tego widzieć nie miałam zamiaru. Oni
              powinni byli przyjechać we właściwym zestawie, skruszeni, zaniepokojeni,
              zażenowani swoim poprzednim, najzupełniej idiotycznym zachowaniem... A nie tak!
              Wróciłam do punktu wyjścia. Znów siedziałyśmy w oczekiwaniu, znów usłyszałam w
              dali warkot. Zza zakrętu wyleciały dwa motory i znów to samo: mój mąż z Danusią!
              Szlag mnie trafił. Opanowana sugestywnym obrazem zerwałam się z miejsca i
              popędziłam do motoru.
              - Jedziesz?! - krzyknęłam z furią do przyjaciółki.
              Przyjaciółka solidarnie popędziła za mną. Nieprzytomna z wściekłości ruszyłam w
              dalszą drogę. Dalej nastąpiły przedziwne komplikacje. Ponieważ od początku nie
              przewidziałam zabrania ze sobą plecaka, już go nie zdołałam umieścić w polu
              widzenia i byłyśmy pozbawione podstawowych rzeczy. Na dobitek nie sposób było
              ustalić miejsca ponownego spotkania, bo zbyt głęboko tkwiło we mnie przekonanie,
              że nasi mężowie są pozbawieni zdrowego rozsądku i nie potrafią nas znaleźć.
              Miałyśmy ich szukać? Wykluczone, ostatnia hańba! Nie, nie mogę pozwolić na takie
              zamieszanie tylko dla tego, że temu bałwanowi spodobało się jechać z Danusią,
              muszę temu wreszcie przeszkodzić! Z uporem wróciłam po raz trzeci do tej samej
              sceny. Bezskutecznie! Po raz czwarty, piąty, szósty... Za każdym razem zza
              krzewów wypadała na motorze Danusia za moim mężem! Ile się namęczyłam, żeby ją z
              tego motoru zrzucić, to przechodzi ludzkie pojęcie! Niestety, wyobraźnia była
              silniejsza ode mnie. Wysiadłam z trolejbusu nieprzytomna z wściekłości, o dwa
              przystanki za daleko i tego samego dnia wieczorem zrobiłam mężowi bez żadnego
              powodu okropną awanturę. Moje szczęście małżeńskie było wyraźnie zagrożone. Ta
              sama historia powtarzała się w powieściach. O mo- ich bohaterach nie myślałam,
              widziałam ich. Widziałam, jak chodzą, siedzą, robią różne rzeczy, całkowicie
              niezależnie ode mnie. Żyli własnym życiem, a ja mogłam im się tylko przyglądać.
              Pół biedy było, kiedy ich poczynania miały jakiś sens. Niestety, to byli ludzie
              nieobliczalni i pełni głupich pomysłów!... We wspaniałym kryminale, którego
              akcja zaczęła się toczyć przed moimi oczami, następowała kluczowa scena, w
              której bohaterowie w liczbie czterech siedzą w pokoju i toczą rozmowę,
              wyjaśniającą zasadnicze zagadnienia powieści. Najważniejszy osobnik, młody,
              przystojny blondyn (znów blondyn! Co jest, swoją drogą, z tymi blondynami!) ma
              się włączyć w dyskusję w dramatycznym momencie, kiedy wszystko się gmatwa i nikt
              nic nie rozumie, powodując przez to wystrzałowe rozwiązanie. Z zainteresowaniem
              patrzyłam, jak siedzą i rozmawiają, zdenerwowani, przejęci, pełni niepokoju.
              Wreszcie milkną, zdezorientowani, i spoglądają na blondyna. Ja też spojrzałam na






              blondyna. Blondyn podniósł głowę, uśmiechnął się i zamiast zabrać głos, wstał z
              krzesła i wyszedł. Najzwyczajniej w świecie podszedł do drzwi, otworzył je i
              wyszedł. Nie, no, idiota! Gdzie go diabli niosą? Miał mówić rewelacyjne rzeczy,
              a tymczasem wychodzi! Co za kretyńskie pomysły! Zmęczyłam się okropnie, wracając
              w nieskończoność do tego samego momentu bez wpływu na poczynania blondyna. Za
              każdym razem zamiast udzielać wyjaśnień podnosił się i wychodził. Wreszcie
              machnęłam ręką na zaplanowaną akcję i postanowiłam patrzeć, co zrobi dalej. Może
              ma na myśli coś, co mnie do głowy nie przyszło? Blondyn szedł korytarzem.
              Zbliżył się do drzwi, zaopatrzonych napisem: WC męski, i wszedł do środka. No
              nie! Tego już za wiele! Istotnie, to mi nie przyszło do głowy!... Zniechęcona i
              rozgoryczona zmieniłam nieco temat. Przestawiłam się na nielegalny i
              zakonspirowany romans. Wyobraźnia miała największe pole do działania przy
              bezmyślnych zajęciach gospodarskich, więc tym razem trafiło mnie przy praniu.
              Zamiast mydlin kłębiących się w pralce ujrzałam miejsce akcji, a mianowicie
              piękny, piętrowy budynek, były pałac, obecnie zamieniony na siedzibę jakiejś
              państwowej instytucji. Dookoła budynku stary, zapuszczony park, wysokie drzewa,
              alejki, częściowo porosłe trawą, zrujnowane ogrodzenie, za nim pola, łąki i
              lasy. W budynku mieszkała grupa ludzi, wydelegowana w te okolice przez
              macierzystą instytucję w celu spełnienia jakiegośbardzo ważnego zadania. Rodzaj
              pracy tych państwa na razie mnie nie interesował. Pośród innych osób była tam
              pewna pani i pewien pan, płonący ku sobie nawzajem niedwuznacznymi uczuciami.
              Pani miała męża, a pan żonę, przy czym obie te drugie połowy również były na
              miejscu obecne. Chwilowo dodawało to obrazowi miłej pikanterii, ale gdybym
              wiedziała, jakie komplikacje przyniesie mi później stan cywilny tych państwa,
              bez wątpienia starałabym się usilnie jakoś go zmienić. Za lasem, na samym skraju
              ujrzałam starą stodołę, spróchniałą, nie używaną i chylącą się ku upadkowi. W
              stodole leżało nieco siana, a na środku, między sąsiekami, stała bardzo stara,
              połamana, zardzewiała sprężynówka. Ta właśnie stodoła miała być miejscem
              spotkania nielegalnie romansujących. Przez spotkanie przebrnęłam szczęśliwie, z
              powodzeniem przełamując takie trudności, jak niezbędne usunięcie z pola widzenia
              dwojga kantowanych małżonków oraz przedostanie się do stodoły zainteresowanych
              bohaterów bez świadków. Komplikacje zaczęły się po powrocie z czarującej randki.
              Otóż razem z powracającą panią na werandzie pałacu z niepokojem ujrzałam mundury
              milicji obywatelskiej. Od razu mi się to nie podobało, ale zaryzykowałam i przez
              chwilę pozwoliłam działać władzy ludowej a potem było już za późno. Morderstwo,
              popełnione w czasie nieobecności tych państwa, stało się faktem nieodwracalnym.
              Oczywiście dwoje głównych bohaterów nie miało alibi, bo przecież usilnie się
              starali, żeby ich nikt nie widział, nie dość na tym, nie mogli się nawet
              przyznać do przebywania w swoim towarzystwie, bo małżonkowie słuchali. A ci
              państwo wcale nie zamierzali się ujawniać i powodować jakichś potężnych zaburzeń
              matrymonialnych, bo obie pary miały dzieci, małżeństwa były bardzo zgodne i
              świetnie dobrane i tylko chcieli sobie trochę spokojnie poromansować. Wbrew
              trudnościom akcja toczyła mi się nadspodziewanie dobrze, nawet wizyta pani w
              stodole miała się przyczynić do wykrycia przestępcy i nagle nastąpiła
              katastrofa. Pani weszła do pokoju, zajmowanego wraz z mężem, i spojrzenie jej
              padło na stół. Na stole leżał list. Zwyczajny list w niebieskiej kopercie ze
              znaczkiem za 15 złotych. Pani się tym nie przejęła, ale mnie włosy stanęły dęba
              na głowie, bo znałam treść listu. To był anonim, który całą moją akcję rozsypał
              w gruzy. Do końca prania usiłowałam ten anonim zlikwidować. Chciałam go wrzucić
              do ognia, dać myszom na pożarcie, wszelkimi siłami starałam się sprowadzić burzę
              i ulewę, która by go dokładnie rozmoczyła, wszystko na próżno. List leżał
              niewzruszenie jak sfinks na pustyni. Przez ten przeklęty list wszystko się
              pomieszało. Pani już nie mogła współdziałać w wykrywaniu mordercy, znalezione na
              starej sprężynowce odciski palców świadczyły na niekorzyść głównych bohaterów
              pod każdym względem, zakochana para przestała być zakochana i zaczęła się
              kłócić, aż wreszcie w tym całym zamieszaniu zginął mi gdzieś nieboszczyk. W
              takiej sytuacji byłam zmuszona zaniechać kontynuowania tej niesłychanie
              skomplikowanej powieści. Po pewnym czasie podjęłam jeszcze jedną próbę. Tym
              razem miało to być dzieło sensacyjno-obyczajowe. Na samym początku główny
              bohater, młody lekarz, obarczony żoną i potomkiem płci męskiej zamierzał
              wyjechać na urlop nad morze, gdzie właśnie miała się toczyć wspomniana






              sensacyjna akcja. Oczywiście, z uwagi na rodzinę, był zmuszony jechać
              sleepingiem i to mnie zgubiło. Kupowanie biletów sypialnych w okresie letnim
              jest czynnością trudną i skomplikowaną. Młody lekarz udał się pod Orbis w celu
              zajęcia miejsca w ogonku już poprzedniego dnia wieczorem i tym razem nawaliło mi
              całe oporne społeczeństwo. Pod Orbisem nie było nikogo, co w równym stopniu
              zaskoczyło mnie, jak i młodego lekarza. Po godzinie denerwowania się nietypową
              sytuacją z ulgą ujrzeliśmy, on i ja, zbliżającego się starszego pana z
              parasolem. Pan z parasolem robił wrażenie człowieka, dla którego stanie w ogonku
              po bilety sypialne jest chlebem powszednim. Zbliżył się do młodego lekarza,
              który na jego widok pełen nadziei zerwał się z parapetu "orbisowskiego" okna.
              Obaj panowie zamienili ze sobą kilka zdań, przy czym pan z parasolem wyraziwszy
              zdziwienie i oburzenie, że młody lekarz przebywa tu sam i nie dysponuje
              uprzednio sporządzoną listą amatorów na bilety, zastygł w zamyśleniu. Młody
              lekarz, z wyrazem nadziei i ożywienia na twarzy, również zastygł w oczekiwaniu
              na inicjatywę starszego pana. Tak mi obaj zastygli, stojąc naprzeciwko siebie w
              piękny, letni wieczór, przed wejściem do Orbisu na ulicy Brackiej i chyba do
              dziś tam stoją. Ilekroć o tej scenie pomyślę, zawsze ich tak widzę. Stoją i ani
              drgną, nie zmieniając wyrazu twarzy. I jak ja mogłam w tych warunkach napisać
              powieść?!...
              Postawiłam ostatni znak zapytania. Posiedziałam jeszcze chwilę nad maszyną,
              smutnie rozmyślając o swoich literackich niepowodzeniach, a potem zgasiłam
              papierosa, wstałam i poszłam do łazienki. Puściłam wodę do wanny i odwróciłam
              się. Na wieszaku wisiał mój pasek od służbowego fartucha. Niebieski, świeżo
              uprany i uprasowany. I nagle, bez żadnego mojego udziału, wbrew wszelkim
              życzeniom, ujrzałam ten pasek okręcony wokół szyi nieżyjącego, uduszonego
              człowieka... Jezus, Mario, znów to samo! Natrętny obraz przed oczami, którego
              nie mogę się w żaden sposób pozbyć! Nauczona latami smutnych doświadczeń, nie
              usiłowałam nawet walczyć z wyobraźnią. Poddałam się od razu i przyglądając się
              uważnie makabrycznej scenie starałam się dojrzeć ofiarę. Kto to jest? Ach, już
              widzę! Jeden z moich współpracowników, instalator sanitarny, Tadeusz Stolarek!
              Dlaczego akurat Stolarek? Zdziwiłam się nieco, bo Tadeusz nic mi nie zawinił i
              nie miałam żadnego powodu życzyć, mu czegoś podobnego, ale z zaciekawieniem
              patrzyłam dalej. Przez chwilę usiłowałam przeciwstawić się przeklętej wyobraźni
              i ujrzeć na jego miejscu kogoś innego, ale szybko z tego zrezygnowałam.
              Wyobraźnia, jak zwykle, zwyciężyła. Siedząc w wannie przyglądałam się już bez
              oporów obrazom, pojawiającym się na tle piecyka kąpielowego. A- więc Tadeusz
              zamordowany. Uduszony paskiem od damskiego fartucha. Dokoła cały personel
              pracowni, przerażony, zdumiony, zdenerwowany... Porucznik milicji, oparty o stół
              naszej sekretarki, która stanowczo zaprzecza, jakoby w ciągu ostatniej godziny
              ktokolwiek opuszczał biuro... Nikogo obcego, sami swoi... Wszyscy jesteśmy
              podejrzani! Dobrze, niech będzie, ale kto jest mordercą? Nie ja, bo nie
              widziałam siebie, duszącej Stolarka, a poza tym pasek nie jest mój. Mój wisi tu,
              na wieszaku. Ktoś inny, tylko kto? Kto???!!! W tym miejscu wyobraźnia zawiodła.
              Nie pokazała mordercy, a ponieważ wszystko odbywało się bez mojego udziału, nie
              potrafiłam go wymyślić. Poszłam spać, zaintrygowana, a następnego dnia, w
              biurze, od rana przystąpiłam do rozstrzygnięcia kwestii. - Wiesiu - powiedziałam
              tajemniczo. - Posłuchaj, coś ci powiem. Wiesio jadł śniadanie. Odwrócił się
              natychmiast, patrząc na mnie z żywym zaciekawieniem. - W sali konferencyjnej
              stał stół, krzesła i telefon... W oczach Wiesia pojawiło się zdumienie.
              Umeblowanie sali konferencyjnej było mu doskonale znane i pewnie pomyślał, że
              zwariowałam, skoro mu o tym tak tajemniczo opowiadam. Nie zrażona ciągnęłam
              dalej: - I tam, w tej sali konferencyjnej, znaleziono zwłoki Tadeusza Stolarka,
              uduszonego paskiem od damskiego fartucha. Kto znalazł, jeszcze nie wiem. I
              wyobraź sobie, Matylda zaświadczyła, że nikt w tym czasie nie wchodził ani nie
              wychodził ż pracowni, to znaczy, że ukatrupił go ktoś z nas! Wiesio zastygł z
              chlebem w ręku i z osłupiałym wyrazem twarzy. Nagle wydał z siebie dziwny
              dźwięk, który mnie przestraszył, bo nie wzięłam przedtem pod uwagę tego, że on
              je i może się udławić, słuchając mojej wstrząsającej relacji. - Popij herbatą -
              poradziłam z niepokojem. Wiesio gwałtownie chwycił szklankę, popił i znów
              wpatrzył się we mnie. - Kiedy?!...






              - Co kiedy?
              - Kiedy to było?!...
              - Nigdy! Ja ci opowiadam kryminalną powieść!
              - Ach! - powiedział Wiesio z ulgą. - Rozumiem. No i co?
              - No i nie wiem, kto był mordercą. Wiem, dlaczego go udusił, ale nie wiem, kto.
              W tym momencie wszedł do pokoju Janusz. - Janusz, w sali konferencyjnej leżą
              zwłoki uduszonego Stolarka - powiedział Wiesio. - Nie wiesz, kto go udusił?
              Janusz zatrzymał się na środku, jak rażony piorunem.
              - Co?!
              - Kto udusił Stolarka? - powtórzył Wiesio.
              - Paskiem od damskiego fartucha - dodałam. Janusz odwrócił się i patrzył na nas
              oszołomiony i zdumiony. - Czyście zwariowali? Kto udusił Stolarka? Gdzie?!
              Kiedy?!
              - Powieść tworzę - wyjaśniłam. - Mam ofiarę i motyw, nie mam mordercy. Musi być
              ktoś z personelu, zastanów się, kogo można wrobić? Janusz narysował wymowne
              kółko palcem na czole, ale temat go zainteresował. Zapalił papierosa i zaczął
              się zastanawiać. - A dlaczego go udusił? - spytał ciekawie.
              - Bo on coś wiedział. Posłuchajcie, jak było. Tadeusz wydawał okrzyki w pokoju:
              "Cha, cha, ja coś wiem! Nie macie pojęcia, co mi się przytrafiło!" i tak dalej.
              Drzwi do przedpokoju były otwarte. I za chwilę był do niego telefon, Tadeusz
              powiedział "dobrze" i wyszedł. - Wywołał go do sali konferencyjnej? I tam go
              załatwił?
              - Właśnie! Kto?
              - Łysy z kontroli - oświadczył Janusz stanowczo.
              - Zwariowałeś? Dlaczego?
              - Wyszło mu, że Tadeusz zarobił dwanaście patyków, a sam zarabia dwa. I przez
              zazdrość go udusił, taki charakter... - Wykluczone, Tadeusz ma metr
              osiemdziesiąt, łysy nie sięgnie! Może Włodek? - Dlaczego Włodek? - zdziwił się
              Wiesio.
              - Bo Włodek ma żonę i dzieci. Tadeusz był świadkiem jego nierządnych czynów i
              mógł to powiedzieć żonie, żona zażądała rozwodu z jego winy i odebrała mu
              dzieci. Wpadł w panikę i popełnił morderstwo. - Może być - pochwalił Wiesio. - A
              może Witek?
              - Witek? Dlaczego nie? Jako kierownik pracowni popełnił różne machlojki i bał
              się kompromitacji. Mógłby być Witek... - Zbyszek! - zawołał nagle Janusz. -
              Zabił go za to, że przyjął od ciebie podkłady, nie podpisane przez głównego
              inżyniera. On jest ostatnio taki nerwowy... - Nie wygłupiaj się! Nieboszczyk w
              sali konferencyjnej, a ty sobie dowcipy robisz. - A może ty sama? - spytał
              Wiesio nieufnie.
              - Nie, ja mam alibi. Tadeusz był tu żywy i zapalał mi papierosa. Potem wyszedł i
              kojfnął, a ja się przez ten czas nie ruszyłam z miejsca, o czym wy wszyscy trzej
              zaświadczycie. Leszek też będzie obecny... - Żadne takie - powiedział Janusz
              ostrzegawczo. - Nic za ciebie nie zaświadczam. Nie zmusisz mnie do tego! "- Za
              to wy nie macie alibi - ciągnęłam dalej z satysfakcją. - Każdy z was kolejno na
              chwilę wychodził. Zamyśliliśmy się głęboko. - Musi być facet? - spytał Janusz. -
              Nie może być kobieta? Matylda go zadusiła, bo się nie chciał wpisywać do książki
              spóźnień. - Jadwiga! -krzyknął Wiesio triumfalnie.
              - Jadwiga! - ucieszyłam się. - Ona chce wytoczyć sprawę sądową o siedemdziesiąt
              tysięcy złotych. Zrobiła coś, o czym Tadeusz wiedział, co jej uniemożliwi
              wygranie. Ona chce wyjść za mąż za jednego faceta, a bez siedemdziesięciu
              tysięcy on się z nią nie ożeni. Wpadła w szał i udusiła Tadeusza. Obydwaj
              odnieśli się do tego z uznaniem. Po chwili znów zaczęliśmy mieć wątpliwości.
              Siedzieliśmy już przy robocie, na szczęście akurat mało absorbującej umysłowo,
              tak że zajęte mieliśmy ręce, a myśl była swobodna. - A nie mogła go zabić
              Alicja? - spytał Wiesio z wahaniem. - Wykluczone, Alicja jest mi potrzebna w
              śledztwie. Ona jest roztargniona, co znakomicie urozmaici akcję. Ale jest
              najmniej podejrzana - oświadczył Janusz. - Mordercą powinien być najmniej
              podejrzany. Zaraz ci powiem: nasza herbaciarka! - O Boże, dlaczego?
              - Odmówił picia herbaty w musztardówce... -Wiesio zaczął nagle chichotać. -
              Czego się śmiejesz? - spytałam z niesmakiem. - Ja tu rozstrzygam poważny
              problem, a ty głupio chichoczesz. - Włodek go udusił kiszką pasztetową!...






              - Co? Jakim sposobem? Chyba flakiem po kiszce pasztetowej. Całej kiszki się
              dookoła szyi nie okręci! - Nie, nie na szyi. Wpychał mu ją do gęby...
              - Ach, to nie kiszkę! Jajko na twardo albo biały ser, to najlepiej zatyka. -
              Tadeusza dzisiaj nie ma - powiedział Janusz. - Najśmieszniej by było, gdyby go
              tak kto faktycznie udusił, tobyś dopiero ładnie wyglądała. Pierwsza podejrzana!
              Zaniepokoiłam się.
              - Jak to nie ma? A gdzie jest?
              - Nie wiadomo.
              Wiesio wziął kawał papieru, napisał na nim nieforemnymi kulfonami: "Kto udusił
              Stolarka?! Niech się natychmiast przyzna!" i powiesił to na tablicy ogłoszeń.
              Obok tablicy ogłoszeń przechodzi mnóstwo osób. W ciągu kwadransa zbrodnią
              zainteresował się cały personel, zdezorientowany i zaniepokojony faktem
              nieobecności Tadeusza. Odwiedzali nas kolejno, dopytując się o znaczenie
              tajemniczej wiadomości. Nie ukrywaliśmy niczego, z nadzieją, że wreszcie ktoś z
              nich odkryje mordercę. - Ja nie mam alibi! - wykrzyknęła Alicja z radością. -
              Mój fartuch jest w domu, bo go wzięłam do prania razem z paskiem!
              - No to co? Musiał go udusić akurat twoim fartuchem? A poza tym jak jest w domu,
              to właśnie masz alibi. Nie wygłupiaj się, nie psuj mi akcji, mówiłam ci, że
              jesteś mi potrzebna do czego innego. Jadwiga gwałtownie zaprotestowała,
              kategorycznie domagając się usunięcia jej kandydatury, co natychmiast wzmogło
              dotyczące jej podejrzenia. Reszta bez oporów zgodziła się wziąć udział w akcji.
              Kierownika pracowni przezornie nie pytaliśmy o zdanie. Wiesio, po
              przedyskutowaniu zagadnienia, powiesił na tablicy drugą kartkę: "Jak wykazują
              pierwsze wyniki śledztwa, Stolarka prawdopodobnie udusił kolega Włodek, wtykając
              mu do gardła dwa jajka na twardo i w skorupkach". Obie kartki spokojnie wisiały.
              Zajęci pracą sporadycznie rzucaliśmy różne przypuszczenia. - Ja bym się upierał,
              że go udusił Kajtek - oznajmił Wiesio w zamyśleniu. -Pożyczył od niego jakąś
              oszałamiającą sumę pieniędzy i chciał uniknąć oddania. - Bez sensu. Tadeusz mu
              ostatnio coś żyrował. Kto zabija własnego żyranta? - Może i bez sensu, ale mnie
              się to najbardziej podoba. ( Nagle doznałam olśnienia. - Wiem! - krzyknęłam. -
              Wiem, kto jest mordercą!
              - No? kto?!
              - Nie powiem. Myślcie sobie sami. Ja wiem i nie powiem.
              - Oooo... - powiedział nagle Wiesio i zastygł ze spojrzeniem utkwionym w drzwi.
              Odwróciliśmy się i spojrzeliśmy w tym samym kierunku. W drzwiach stała ofiara
              morderstwa z doskonale ogłupiałym wyrazem twarzy. - Co to ma znaczyć? Kto mnie
              udusił, dlaczego jajkami? Czy tu już cały personel zwariował? - Panie Tadeuszu,
              przyznaj się pan! - wykrzyknął Janusz. - Co pan takiego wie, że pana za to
              ukatrupią? Tadeusz osłupiał jeszcze bardziej. - Ktoś tu ma kota - oświadczył z
              głębokim przekonaniem. - Albo powiecie, o co chodzi, albo was do sądu zaskarżę.
              Uradowani wywołanym wrażeniem wytłumaczyliśmy mu wszystko. Tadeusz słuchał z
              wyraźnym niesmakiem, a potem stanowczo zażądał, żebym mu wyjawiła nazwisko
              mordercy. - A figę z makiem - powiedziałam. - Domyślajcie się sami. Pan
              najlepiej wie, kto panu tak źle życzy. Za Tadeuszem wszedł Zbyszek, kierownik
              zespołu instalacji sanitarnych, a równocześnie nasz naczelny inżynier. - Niech
              pan popatrzy - powiedział Tadeusz z goryczą. - Co oni ze mnie robią.
              Nieboszczyka. - Niech pan nic nie mówi, panie Zbyszku, pan jest też podejrzany!
              - Gdyby to o panią chodziło, byłbym pierwszym podejrzanym - oświadczył Zbyszek,
              patrząc na mnie-z odrazą. - Z przyjemnością udusiłbym panią czymkolwiek. - To
              następnym razem, teraz ofiarą jest Tadeusz! Pełni obrzydzenia i przekonani o
              naszym fijole opuścili pokój. Wrócił z miasta Leszek i też zabrał się do pracy.
              Wyobraźnia, zaspokojona znalezieniem mordercy, dała mi na chwilę spokój. Nie
              zwracałam uwagi na otoczenie, zajęta skomplikowanymi skarpami. - Nie macie
              czasem Dziennika-Ustaw z ochroną przeciwpożarową? - spytał nagle Janusz - Zdaje
              się, że Kazio miał - odparłam. - Brał wszystkie Dzienniki. Jeżeli ich nie ma w
              sali konferencyjnej, to znaczy, że je zabrał do domu...
              Janusz z westchnieniem wstał i wyszedł. Przez chwilę była cisza i nagle drzwi za
              mną gwałtownie trzasnęły. Odwróciłam się.
              Janusz stał, śmiertelnie blady, oparty o futrynę i patrzył na mnie bez słowa.
              Wyglądał tak, jakby go ktoś przed chwilą zaprawił czymś ciężkim w ciemię.
              Poczułam, jak mi się robi zimno w środku, i też patrzyłam na niego w milczeniu.






              Tamci dwaj, zaniepokojeni dziwną sceną, poszli za moim przykładem. - Co ci jest?
              - spytał Wiesio. - Słabo ci?
              - Słuchajcie - powiedział Janusz nieswoim głosem.
              -Słuchajcie...
              - No słuchamy! Co się stało?
              - W sali konferencyjnej leży Tadeusz...
              Zamurowało nas. Czyżby Janusz zwariował? Teraz on zaczyna miewać natrętne
              halucynacje? Czy się może wygłupia?... - Wygłupiasz się? - spytał Wiesio z
              nadzieją w głosie. Janusz stał nieporuszony, ciągle przyglądając mi się dziwnym
              wzrokiem.
              - Idźcie - powiedział powoli. - Zobaczcie... Oderwał się od futryny, podszedł do
              stołu, usiadł i oparł głowę na rękach. Spojrzeliśmy na siebie, a potem
              zerwaliśmy się z miejsc i runęliśmy wszyscy troje równocześnie do sali
              konferencyjnej. Na podłodze, pomiędzy stołem a oknem, leżał Tadeusz Stolarek z
              zaciśniętym na szyi niebieskim paskiem od damskiego fartucha. Leżał twarzą do
              góry i szklistym, nieruchomym wzrokiem patrzył w sufit... Jak długo trwaliśmy
              tak we troje, upchnięci w ciasnym wejściu do sali konferencyjnej, osłupiałym
              wzrokiem wpatrzeni w autentyczne zwłoki Tadeusza - nie wiem. Tamci dwaj też nie
              wiedzieli. Po jakimś czasie ten zbiorowy słup soli zwrócił wreszcie na siebie
              uwagę Wiesi i Jadwigi, które siedziały przy swoich stołach w korytarzyku,
              służącym jako pokój administracji, i przyglądały się nam z zainteresowaniem.
              Wiesia pierwsza nie wytrzymała. - Co oni tam zobaczyli? - spytała z odcieniem
              pretensji w głosie. Podniosła się, rozsunęła nas i zajrzała do sali. Przez
              krótką chwilę również stała nieruchomo, a potem nagle zareagowała. Głos, który
              wydała z siebie, wahałabym się nazwać ludzkim. Ze straszliwym rykiem, od którego
              budynek zatrząsł się w posadach, zawróciła i runęła w kierunku drzwi
              wejściowych, do pokoju Matyldy. Kilka następnych chwil dało nam jasny obraz
              tego, co się będzie działo, gdy rozlegną się trąby na Sąd Ostateczny. Najbliżej
              ze wszystkich miała Jadwiga i ona też pierwsza wpadła do sali konferencyjnej.
              Pomiędzy nią a resztą pracowników zaistniała krótka przerwa w czasie, wynikła z
              tego, że wszyscy najpierw podążyli w kierunku źródła hałasu, to znaczy Wiesi. Tę
              przerwę Jadwiga wykorzystała na wykonanie kilku nieco dziwnych czynności.
              Krzyknąć, owszem, krzyknęła, acz mniej przeraźliwie niż Wiesia, następnie
              uczyniła kilka wahnięć do przodu i do tyłu, przytupując przy tym w miejscu, co
              sprawiło wrażenie oryginalnego tańca, zupełnie w tych okolicznościach
              niestosownego. Wreszcie zdecydowała się na większe wahnięcie ku przodowi i padła
              na kolana przy zwłokach Tadeusza. To z kolei wyglądało na wybuch nieopanowanej
              rozpaczy, której logicznym następstwem powinno być pokrycie nieboszczyka
              szaleńczymi pocałunkami. Jadwiga jednak nie miała w planie pocałunków, natomiast
              okazało się, że chciała mu zbadać puls. U Tadeusza nie było już co badać, więc
              wstała i spojrzała na nas błędnym wzrokiem... - Pogotowie!... - krzyknęła
              rozdzierająco.
              - Milicja... - odezwał się Wiesio koło mnie zdławionym głosem. W tym momencie
              skończyła się ta krótka chwila przerwy. Dostaliśmy dubla z tyłu i rozpoczął się
              sądny dzień. Personel runął do szturmu na nieszczęsną salę konferencyjną, bo
              nikt oczywiście nie wierzył krzykom Wiesi i każdy chciał zobaczyć zwłoki na
              własne oczy. W chwilę potem przestawali wierzyć także własnym oczom. i
              Wepchnięty przemocą do środka Leszek wyrwał Jadwidze z ręki słuchawkę telefonu z
              okrzykiem: - Milicja! Jaki jest numer milicji?!
              - Pogotowie! - krzyknęła Jadwiga i na powrót wyrwała mu słuchawkę. - Człowieka
              ratować! - Co pani chce ratować? Nie widzi pani, że sztywny?!
              -Sam pan jest sztywny! Lekarza!...
              - Głupia pani jest! Milicję!:..
              Ten ożywiony dialog toczył się przy akompaniamencie przeraźliwego hałasu.
              Matylda dostała spazmów pod damskim WC, a Wiesia konsekwentnie przy drzwiach
              wejściowych. Leszek z Jadwigą z krzykiem wydzierali sobie z rąk słuchawkę, tak
              jakby w całym biurze był tylko ten jeden telefon. Stefan, kolega po fachu
              Tadeusza, zgięty wpół opierał się tyłem o szafkę biblioteczną i bardzo głośno
              jęczał Coś niewyraźnego. Równie niewyraźnie wypowiadał się główny księgowy,
              który ze zdenerwowania zaczął się nagle strasznie jąkać i stojąc nad głową
              nieboszczyka wyrzucał ręce do góry, jakby się gimnastykował. Z tyłu za nami






              rozległ się brzęk tłuczonych szklanek, co oznaczało, że wiadomość o nieszczęściu
              dotarła do naszej herbaciarki. Przez kłębiącą się gromadę przepchnęli się Witek
              i Zbyszek, obaj na chwilę zaniemówili, a potem Zbyszek gwałtownie zwrócił się do
              mnie. - To pani?... - krzyknął równocześnie z gniewem i z rozpaczą.- To pani
              pomysł?!... Nic nie mówiąc nerwowo postukałam się palcem w czoło. Chwiejący się
              obok mnie Włodek zemdlał nagle, zwiększając zamieszanie. Zamiast go ratować
              wszyscy zgłupieli ostatecznie i miotali się bezmyślnie po pokoju albo zastygli w
              miejscu, przyglądając się na zmianę sobie i nieboszczykowi otępiałym wzrokiem.
              Jedna tylko Alicja była na razie nieobecna. Przebywała w damskiej umywalni, skąd
              wyszła, słysząc wzmagające się krzyki i zaraz pod drzwiami natknęła się na
              spazmującą Matyldę. Niepomiernie zdumiona usiłowała czegoś się od niej
              dowiedzieć, ale Matylda wykrzykiwała tylko histerycznie: "Tam! Tam!..." i
              pokazywała palcem komórkę z kuchenką. Alicja przytomnie liznąwszy, że z Matyldą
              sprawa jest beznadziejna, na wszelki wypadek zajrzała do komórki, w której jako
              żywo nic szczególnego się nie działo i dopiero potem dotarła do sali
              konferencyjnej. Przepchnęła się do środka i również osłupiała. - Co to? -
              spytała z najwyższym zdumieniem, przenosząc wzrok z Tadeusza na Włodka. -
              Zwłoki, jak pani widzi - odparł nieżyczliwie Andrzej, który zaczynał już powoli
              przytomnieć. - Jak to?! Obydwaj?!...
              - Nie, jeden. Drugi mu leży do towarzystwa.
              - Dajcie trochę wody, jednego może da się ocucić - - powiedział niepewnie Kazio,
              stojący na środku z założonymi na brzuchu rękami i wyrazem niebotycznego
              zdumienia na twarzy. Wciśnięty dotąd nieruchomo w kąt Wiesio nagle jakby się
              ocknął, z determinacją odsunął stojących mu na drodze i wylał zemdlonemu
              Włodkowi na głowę wodę z wazonika do kwiatków. Woda stała już długo i nieco się
              zaśmierdła, toteż skutek był piorunujący. Alicja przyjrzała się jeszcze uważnie
              Tadeuszowi i zaczęła się wydostawać z sali konferencyjnej. Z trudem wypchnęłam
              się za nią. - Niesamowite - powiedziała po krótkiej chwili milczenia, zapalając
              w swoim pokoju papierosa. - Co ty na to? Wielki Boże, a cóż ja mogłam na to?!
              Tak samo jak inni byłam skłonna nie wierzyć własnym oczom i uznać raczej, że
              wszyscy ze mną na czele zwariowali, niż że Tadeusz istotnie nie żyje. Mnóstwo
              razy słyszałam o takich wypadkach zbiorowej hipnozy. W tym stanie niedowierzania
              oczywistym faktom jedyne, co mi się wyraźnie tłukło po głowie, to myśl, że
              trzeba być ostatnią świnią, żeby go udusić rzeczywiście paskiem od fartucha,
              dokładnie tak, jak to przedtem przepowiadałam. Pierwszy raz w życiu moja
              wyobraźnia okazała się zgodna z rzeczywistością i nie bardzo wiedziałam, co mam
              z tym fantem zrobić. Tadeusz Stolarek nie żyje... Tadeusz naprawdę nie żyje, a
              ja to przedtem wymyśliłam... Wymyśliłam? Czy spowodowałam?... - Słuchaj -
              powiedziałam z rozpaczą - czy jesteś pewna, że to prawda? Czy może ja mam nadal
              idiotyczne halucynacje? Tadeusz tam rzeczywiście leży? Uduszony paskiem od
              cholernego fartucha?
              - Tadeusz tam rzeczywiście leży, uduszony paskiem od cholernego fartucha -
              powtórzyła Alicja stanowczo. - Trudno przypuszczać, że tyle osób naraz cierpi na
              halucynacje. Oprzytomniejesz sama, czy mam ci dać w mordę? - Daj lepiej
              papierosa...
              - Mam wrażenie, że trzeba chyba gdzieś zadzwonić? Na milicję albo coś w tym
              rodzaju...
              Bezpośredni telefon był w pokoju Matyldy. W korytarzu panowała nadal Sodoma i
              Gomora, bo dopiero teraz do akcji włączył się Ryszard, domagając się
              kategorycznie, żeby Stolarkowi zastosować sztuczne oddychanie. Ryszard w
              normalnych warunkach mówił głosem, który słychać było piętro wyżej i piętro
              niżej, tym razem ze zdenerwowania zwiększył jeszcze natężenie, reszta usiłowała
              go przekrzyczeć, tłumacząc, że niczego nie należy ruszać, a już zwłaszcza
              nieboszczyka, i w rezultacie panował hałas, którego nie powstydziłyby się trąby
              pod murami Jerycha. Alicja rozmawiając z milicją też wrzeszczała, niepomna na
              to, że hałas panuje tu, a nie tam. Wiesia, ciągle skulona pode drzwiami,
              wydaWała z siebie dźwięki nieco już cichsze, ale za to bardzo przenikliwe.
              Trzymałam się Alicji, bo jej obecność wyraźnie dodawała mi otuchy. W środkowym
              pokoju było kilka osób, które już dokonały oględzin miejsca zbrodni. Zbyszek
              czule i troskliwie wprowadził Stefana, gnącego się jak nadłamana lilia i nadal
              jęczącego, teraz już znacznie wyraźniej i nader dziwnie. - Co ja zrobiłem... -






              mamrotał z najgłębszą rozpaczą. - Co ja zrobiłem... - Zwariował? - spytała
              Alicja ze zdumieniem. - Co on mówi? Zbyszek ostrożnie posadził Stefana na
              krześle, a potem potrząsnął nim jak workiem z kartoflami. - Opamiętaj się,
              Stefan, co mówisz? Ty go zabiłeś czy co?! - Co ja zrobiłem..
              - Proszę państwa, co to właściwie znaczy? - spytał zdenerwowany Kazio, wchodząc
              do pokoju. - Czy ten Stolarek rzeczywiście nie żyje, czy to jakieś wygłupy? Jak
              widać, moja reakcja nie była odosobniona. Zaraz za Kaziem weszła Anka z wyrazem
              zdumienia i przerażenia na twarzy i od razu zwróciła się do mnie. - Słuchaj, ja
              nic nie rozumiem, czy ty wiedziałaś o tym, że go ktoś udusi? Skąd wiedziałaś?
              Zbyszek nagle oderwał się od jęczącego Stefana. - Teraz pani sama widzi, do
              czego prowadzą idiotyczne dowcipy! - warknął do mnie z wściekłością. Kazio tyłem
              zbliżał się do swojego stołu przyglądając mi się coraz bardziej zaintrygowany.
              Alicja grzebała w torbie w poszukiwaniu papierosów nie spuszczając ze mnie
              wzroku. Monika, która poprzednio siedziała oparta łokciami o stół i patrzyła w
              okno, teraz odwróciła się na kręconym krześle i również spojrzała na mnie z
              dziwnym wyrazem - zgrozy, zaciekawienia, podziwu i wdzięczności, pomieszanych
              razem. Leszek, na niskim stołku, oparty o ścianę, ze skrzyżowanymi ramionami i
              nogami wyciągniętymi na środek pokoju przyglądał mi się trochę też ze zgrozą, a
              trochę z jadowitą satysfakcją. Doprawdy, na całym świecie nie było chyba dla
              nich nic bardziej interesującego do oglądania niż ja! Pomyślałam sobie, że gdyby
              ktoś się uparł wymyślić głupszą sytuację, byłoby mu niesłychanie trudno. I że
              bezwzględnie muszę coś powiedzieć, bo inaczej im oczy powyłażą z głowy i będzie
              następny kłopot. - Odczepcie się - mruknęłam niechętnie. - Pierwszy raz w życiu
              mnie widzicie? Jeżeli wam się wydaje, że dam się w to wrobić, to popełniacie
              fatalną pomyłkę. To ich wreszcie wyrwało z tej kontemplacji.
              - No dobrze, ale skąd wiedziałaś...? - upierała się Anka.
              - Bo ostatnio miewam nadprzyrodzone jasnowidzenia! Idiotka, skąd miałam
              wiedzieć?!... Monika z głębokim westchnieniem odwróciła się z krzesłem na powrót
              do okna, a Kazio dotarł wreszcie do swojego stołu. - Wiecie, państwo, to okropne
              - powiedział z zakłopotaniem, wyciągając z szuflady bułkę z polędwicą. - Jak
              jestem zdenerwowany, to zaraz muszę jeść... - Gdzie dostałeś polędwicę?! -
              wyrwało się Alicji z nagłym zainteresowaniem. - Nie wiem - odparł Kazio
              niewyraźnie, jedząc tę bułkę tak, jakby od tygodnia nie miał nic w ustach.
              Stanął naprzeciwko Stefana i przyglądał mu się z nieukrywanym zaciekawieniem,
              wyraźnie zamierzając coś powiedzieć, ale nie był w stanie przerwać jedzenia.
              Stał, patrzył i jadł coraz zachłanniej. Nieboszczyk w sali konferencyjnej nie
              przedstawiał sobą szczególnie pociągającego widoku, toteż wszyscy. kolejno
              wycofywali się stamtąd i wchodzili w najbliższe drzwi, to znaczy do środkowego
              pokoju. Po paru minutach prawie cały personel był w komplecie. Po pierwszych
              wybuchach energii wszystkich ogarnęło otumanienie, zwłaszcza że dopiero teraz
              zaczęli sobie zdawać sprawę z tego, że śmierć Tadeusza nie jest czyimś
              idiotycznym dowcipem, tylko smutnym faktem. Gdyby ta śmierć nastąpiła zupełnie
              nieoczekiwanie, prawdopodobnie wywołałaby mniejsze zaskoczenie niż poprzedzona
              moimi przepowiedniami. Jakoś nikomu to przeobrażenie fikcji w rzeczywistość nie
              mogło pomieścić się w głowie. - Dlaczego on tak żre? - spytała mnie szeptem
              Danka, spoglądając nieufnie na Kazia, który, skończywszy swoją bułkę,
              natychmiast napoczął śniadanie Alicji. - Atawizm - odparłam bez zastanowienia. -
              Miał przodków ludożerców. Zobaczył nieboszczyka i od razu mu się jeść zachciało.
              Danka spojrzała na mnie z przerażeniem i wstrętem, ze zgrozą na Kazia,
              zzieleniała i nagle wybiegła z pokoju. - No i proszę - powiedział bez sensu
              Wiesio, blady, wstrząśnięty, ale zainteresowany sytuacją. - Rzeczywiście. Co
              teraz?
              - Proszę państwa, to straszne - jęknęła rozpaczliwie Matylda, padając na krzesło
              i wciąż płacząc. - To straszne, ja w to nie mogę uwierzyć!
              - To niech pani nie wierzy - mruknął niechętnie Andrzej. - Może go to
              wskrzesi...
              Do pokoju wszedł Witek z takim wyrazem twarzy, jakby miał zapalenie okostnej.
              Spojrzał na nas z boleścią i spytał cicho i głupio: - Kto to zrobił?
              - Ja nie! - zawołał kategorycznie Leszek, bo w chwili pytania Witek patrzył
              akurat na niego. Witek skrzywił się jeszcze bardziej i spojrzał na mnie. - Ja
              też nie - oświadczyłam natychmiast równie kategorycznie. - Wybij to sobie z






              głowy! - No to kto? - krzyknął z rozpaczą Zbyszek, odrywając się nagle od
              Stefana. - Kto, do wszystkich diabłów?! - Kto? - zawtórowała mu Matylda z
              jeszcze większą rozpaczą. - Boże mój, kto?! - Właśnie, kto? - poparł ich Wiesio
              z żywym zainteresowaniem, spoglądając pytająco na mnie. Poczułam, że i mnie
              ogarnia rozpacz. Pierwsza podejrzana!... - Nie wiem! - krzyknęłam z
              wściekłością. - Odczepcie się ode mnie, co ja jestem? Duch Święty?! - Jak
              mogliście zrobić coś podobnego! - jęknął Witek z bolesnym wyrzutem, rezygnując
              widać na razie z natychmiastowego wykrycia przestępcy i nie słuchając naszych
              okrzyków. - W obecnej sytuacji!... W Alicję nagle wstąpiło ożywienie. - To go
              skończy - mruknęła z głęboką satysfakcją. - Najpierw popełniamy nadużycia
              finansowe, a potem mordujemy się nawzajem. Ładnie rządzi pracownią! - Prawdę
              mówiąc, to byłaby zupełnie niezła metoda likwidacji przedsiębiorstwa -
              powiedział Kazio w zamyśleniu, przestając wreszcie jeść. - Nie dam głowy, czy to
              nie on sam... Ta uwaga znalazła natychmiastowy oddźwięk. Na skutek kompresji
              etatów personel naszej pracowni powinien ulec wydatnemu zmniejszeniu i Witek
              miał straszne kłopoty z wyrzucaniem najbliższych kolegów i przyjaciół. Każde
              wymówienie wydawało się krzyczącą niesprawiedliwością i myśl, że zmniejsza stan
              zatrudnienia za pomocą wysyłania współpracowników z tego padołu na lepszy,
              okazała się niesłychanie ponętna. - No dobrze, ale dlaczego Stolarek? Z
              sanitarnymi nie ma takich kłopotów, powinien mordować architektów. - Zaczął od
              sanitarnych dla odwrócenia podejrzeń...
              - To ja wolę wymówienie - oświadczył stanowczo Leszek. - Mam parę rzeczy do
              załatwienia i jeszcze bym chętnie trochę pożył. - Co za świnia oblała mnie tą
              śmierdzącą cieczą? - spytał z goryczą i wyrzutem Włodek, wycierając chustką do
              nosa resztki wody po kwiatkach. Siedział w kącie, między stołami, na krześle
              Alicji. Twarz miał nadal w pięknym bladozielonym kolorze. Prawie cały personel
              siedział jak na naradzie produkcyjnej, tyle że na naradach mieliśmy jednak na
              ogół nieco inny wyraz twarzy. Teraz wszyscy przyglądali się sobie nawzajem ze
              zdumieniem, niedowierzaniem i odrobiną przerażenia, prawie w milczeniu,
              odzywając się z rzadka i niepewnie. W powietrzu wisiał wielki znak zapytania. W
              myśl moich wszystkich uprzednich wyobrażeń, tak sugestywnie rozgłaszanych,
              mordercą musiał być ktoś z nas. Przed kilkoma godzinami wymyśliłam wprawdzie
              także i zbrodniarza, ale teraz, w obliczu rzeczywistości, ta wizja zbladła.
              Złożyłam sobie w duchu gratulacje, że rozwiązanie zagadki, wówczas fikcyjnej,
              zachowałam w tajemnicy i na wszelki wypadek przyjrzałam się im dokładnie.
              Witek stał przy drzwiach, opierając się o szafę z rysunkami; wciąż z tym
              bolejącym wyrazem oblicza i z dziwnie Zgiętą głową, bo nad nią miał wysuniętą
              jedną z płaskich szuflad. Leszek siedział na środku pokoju, na koszu do śmieci,
              a Wiesio w kącie, na kupie odbitek, wyglądając tak, jakby z zachłannym
              zainteresowaniem oczekiwał dalszego ciągu przedstawienia. Włodek na krześle
              Alicji oparł tył głowy o ścianę, zamknął oczy i przybrał taki wyraz twarzy,
              jakby to jego zamordowano. Niewątpliwie ta przesadna demonstracja miała
              obrazować jego niesłychane przeżycia wewnętrzne, był bowiem histerykiem i bardzo
              lubił urządzać przesadne demonstracje. Stefan poniechał już intrygujących jęków
              i chwytał się tylko co jakiś czas rękami za głowę. Kajtek za stołem Kazia bawił
              się nerwowo zapałkami, wysypanymi z pudełka, a dalej siedział na własnym miejscu
              jego ojciec, Kacper, który palił papierosa, opierając się łokciami o deskę i w
              milczeniu patrzył w okno. Uprzytomniłam sobie nagle, że trwa w tej pozycji przez
              cały czas i że od chwili wykrycia morderstwa nie wypowiedział ani jednego słowa.
              Największe zdumienie wzbudził we mnie Ryszard, który również siedział na swoim
              miejscu, opierał się o ścianę. ze schyloną głową i najwyraźniej w świecie -
              spał!!! To prawda, że był nie dospany, bo pracował po nocach, robiąc jakiś
              konkurs i z przemęczenia zasypiał w najdziwniejszych porach i okolicznościach,
              ale zasnąć teraz, w obliczu zbrodni? Jego snu nie mąciły szlochania Wiesi i
              Matyldy, które siedziały przy małym, trójkątnym stoliku i wytrwale płakały. Za
              nimi, oparty o futrynę stał główny księgowy, w przeciwieństwie do reszty dziwnie
              czerwony na twarzy, i nerwowo coś mamrotał, przy czym z dźwięków, które wydawał,
              najwyraźniejsze było szczękanie zębami. - Niedobrze mi - powiedziała nagle z
              niesmakiem Monika.
              - Komu dobrze? - odparł w filozoficznym zamyśleniu Kazio, oparty o stół obok
              niej. - Słuchajcie, a może byśmy tak zrobili kawy? - zaproponowała Alicja. -






              Gdzie pani Gleba? Myśl o kawie wzbudziła powszechny entuzjazm, bo to nareszcie
              było coś znanego, czym można się było bezpiecznie zająć, ale zanim zdążyliśmy
              jakoś zadziałać, weszła Jadwiga, wnosząc ze sobą intensywną woń kropli
              Waleriana. - Jezus kochany, dlaczego pani tak śmierdzi? - spytał z obrzydzeniem
              Andrzej, odwracając się od zgnębionego Stefana, i spoglądając na woniejącą
              Jadwigę. - Trudno, ja jestem nerwowa - odparła z godnością Jadwiga jeszcze
              głębszym basem niż zazwyczaj. - Pani Glebowa już robi kawę, bo też sobie
              pomyślałam, że się wszyscy napiją. - Za darmo?-spytał z nadzieją Leszek.
              - Co pan? Ma pan źle w głowie? - powiedziała Jadwiga z politowaniem. - Mogliby
              nas wszystkich po-. dusić, a od pani Glebowej kawy by pan darmo nie zobaczył. -
              Słuchajcie, czy ktoś już dzwonił po milicję? - spytał Zbyszek. - Trzeba ich było
              zawiadomić. - Cholernie jestem ciekawa, kto to zrobił - mruknęła Alicja. - A
              może jednak ktoś obcy? - powiedział z nadzieją Andrzej. - Pani Matyldo, czy pani
              jest pewna, że nikogo obcego nie było w pracowni?
              - Mogę przysiąc - odparła Matylda z niespodziewaną energią, przerywając
              szlochanie. - Może przeoczyłaś?... - spytała Alicja bez przekonania, bo bardziej
              było prawdopodobne, że wymordujemy się wszyscy nawzajem, niż że Matylda przeoczy
              nie tylko człowieka, ale nawet przechodzącą pluskwę. Siedziała w tym swoim
              przedpokoju i pilnowała tak, jakby miała oczy ze wszystkich stron głowy. - Nie
              przeoczyłam. Mogę przysiąc - powtórzyła z uporem.
              - No to nie ma siły - oświadczył Leszek z satysfakcją. - Morderca jest wśród
              nas. Na te głupie słowa zapadło grobowe milczenie, a wszystkie oczy skierowały
              się znów na mnie. Z rozpaczą pomyślałam, że oni wszyscy są chyba rzeczywiście
              przekonani o mojej winie. Dla jakichś tajemniczych celów, w napadzie szaleństwa
              zamordowałam Tadeusza, robiąc z tego możliwie dużą sensację. Jeżeli prawdziwy
              zabójca nie zostanie wykryty, to nie pozostaje mi nic innego, jak tylko się
              powiesić, bo nikt z nich nigdy w życiu nie uwierzy, że to jednak nie ja. A
              równocześnie uderzył mnie fakt, że ustawicznie pada pytanie "kto", a ani razu
              nie padło pytanie "dlaczego". Nie dość na tym, wszyscy są jacyś dziwni... Jakby
              przy całym wzburzeniu i zdenerwowaniu usiłowali być ostrożni i pilnowali, żeby
              czegoś przypadkiem nie powiedzieć. Czego? Patrzą na mnie, oczekując ode mnie
              wyjaśnienia, a robią takie wrażenie, jakby wiedzieli znacznie więcej niż ja...
              Jakby wiedzieli nie tylko, że ja go zabiłam, ale także, dlaczego to uczyniłam. A
              ja, nieszczęsna ofiara wyobraźni, nie wiem nic! Wymyślone przeze mnie morderstwo
              stało się nagle faktem. Popełnił je ktoś, przez cały czas obecny w pracowni. A
              ci tutaj, zdawałoby się, inteligentni, przedsiębiorczy ludzie, siedzą jak stado
              owiec i zamiast próbować coś wykryć, przeprowadzić jakieś badania, na gorąco
              szukać zbrodniarza, patrzą na mnie!... Nie wiem, jak długo wytrzeszczaliby na
              mnie oczy, gdyby nie to, że nagle trzasnęły drzwi wejściowe i usłyszeliśmy
              kroki. W trwającej nadal okropnej ciszy wszystkie oczy zwróciły się teraz na
              drzwi, w których po chwili stanął Marek, najprzystojniejszy facet w naszej
              pracowni. Niegdyś pracował na pełnym etacie, wobec czego niejako należał do
              rodziny, ale ostatnio przeniósł się na pół i jego udział w naszym służbowym
              życiu uległ pewnemu ograniczeniu. - Co to, zebranie robocze? - spytał,
              zatrzymując się w progu. - Przepraszam, że pozwoliłem sobie przeszkodzić... -
              Mamy zwłoki - powiedział Leszek, patrząc na niego bezmyślnie z kosza na śmieci.
              - Co macie?
              - Zwłoki...
              - Zwłoki w czasie? W sensie przestojów roboczych?
              - Nie, w sensie nieboszczyka.
              - Doprawdy? - powiedział Marek z życzliwym zainteresowaniem. - A kto umarł? -
              Stolarek. Nie tyle umarł, co został zamordowany.
              - Nie rozumiem - powiedział Marek po chwili zastanowienia, podczas gdy wszyscy
              nie wiadomo czemu patrzyli w niego jak w tęczę. - Czy nie moglibyście tego jakoś
              przystępniej sprecyzować? - Moglibyśmy - odparła z przekonaniem Alicja. -
              Stolarek został uduszony na śmierć przez nieznanego sprawcę paskiem od fartucha.
              - Damskiego - podkreślił Wiesio z satysfakcją.
              - I nikogo obcego nie było w pracowni - uzupełnił uprzejmie Andrzej. - Nie!
              Poważnie mówicie?
              - Skąd, żartujemy! Mamy taki nowy rodzaj dowcipów...






              Marek patrzył na nas przez chwilę w zamyśleniu, a następnie bystro rzucił okiem
              na Witka, którego twarz dobitnie świadczyła o prawdziwości informacji. Potem
              znów popatrzył na nas. - Tego jeszcze nie było - powiedział z uznaniem. I dodał
              z głębokim zdziwieniem: -Dlaczego akurat Stolarek? - A, tego to już nie wiemy...
              - Świeć, Panie, nad jego duszą... Czy jesteście zupełnie pewni, że nie zaszła
              jakaś pomyłka co do osoby ofiary? - Niczego nie jesteśmy pewni poza tym, że w
              sali konferencyjnej leżą zwłoki Tadeusza. - Jak to leżą? - zaniepokoił się
              Marek. - To kiedy ten smutny fakt nastąpił? - Przed chwilą. To znaczy pewnie z
              pół godziny temu Zaraz powinna przyjechać milicja. - A nie, to ja wychodzę.
              Państwo wybaczą... Mordujcie się sami, ja opuszczam ten lokal. - Zostań,
              napijesz się kawy. Fakt jest wstrząsający i trzeba się pokrzepić przed
              śledztwem. Pani Glebowa już robi. - Bardzo wam dziękuję za zaproszenie, ale nie
              przepadam za piciem kawy w towarzystwie nieboszczyków. Pozwólcie, że jednak
              wyjdę, zanim nasze drogie władze tu przybędą i zaczną mnie podejrzewać. Wolałbym
              nie być wmieszany w duszenie instalatorów sanitarnych... Skłonił się nam
              wytwornie i bez przesadnego pośpiechu, ale stanowczo zawrócił do drzwi
              wejściowych. Równocześnie weszła pani Glebowa z tacą zastawioną szklankami z
              kawą, zrobiło się lekkie zamieszanie, bo Leszek, siedzący na środku pokoju jak
              niewzruszona skała zdecydowanie utrudniał komunikację. Obie z Alicją wyjrzałyśmy
              za Markiem. Był już przy stole Matyldy, kiedy drzwi otworzyły się przed nim i
              weszła władza ludowa w ilości trzech osób, w tym dwóch w mundurach i jednego w
              cywilnym ubraniu... Marek zatrzymał się gwałtownie, a potem z ciężkim
              westchnieniem zawrócił. Na twarzy miał wyraz łagodnej rezygnacji.
              - Przepadło - powiedział spokojnie. - Fatum. Nie będziemy walczyć z
              przeznaczeniem...
              Sympatycznie wyglądający pan w cywilnym ubraniu stał na środku pokoju i
              przyglądał się nam w zamyśleniu. Od chwili swego przybycia bez żadnego trudu
              zdołał ustalić kilka faktów. Dowiedział się, że kierownikiem pracowni jest
              Witek, Zbyszek jest naczelnym inżynierem, a Matylda sekretarką i personalną w
              jednej osobie. Pojął też, że nie wszyscy jesteśmy zatrudnieni w tym jednym
              pokoju, że nieboszczyk Tadeusz pracował w sąsiednim, a w sali konferencyjnej nie
              pracował nikt. Wykrył osobę, która zawiadomiła milicję, bo Alicja przyznała się
              do tego bez oporów. Odebrał od Matyldy przysięgę, że nikt obcy nie wchodził ani
              nie wychodził z pracowni, po czym zażądał opisania przebiegu wypadków i tu go
              zastopowało. Zadziwiającym sposobem wszystkim nagle odjęło mowę. Kilka osób
              próbowało coś powiedzieć, ale po pierwszych słowach zaczynali się plątać, milkli
              i spoglądali na mnie. Wreszcie zapadła martwa cisza. Bardzo dobrze wiedziałam, o
              co im chodzi. Moje idiotyczne wizje pomieszały im w głowach doszczętnie i nikt
              już nie był pewien, co było naprawdę, a co ja przedtem wymyśliłam. A przy tym
              wahali się, czy należy mnie wkopać opowiadając wszystko od początku, czy też
              raczej trzeba się ograniczyć do rzeczywistych faktów, które z kolei nie bardzo
              dawały się oddzielić od fikcji. Ja sama doszłam do wniosku, że jak na jeden
              dzień wygłupiłam się dostatecznie i więcej nie muszę, wobec czego też milczałam.
              Przedstawiciel władzy nie był ani ślepy, ani niedorozwinięty. Znakomicie
              zauważył rzucane na mnie niepewne spojrzenia drogich przyjaciół i prawdopodobnie
              nabrał radosnego przekonania, że śledztwo ma już z głowy. Stał sobie i również
              milczał, a cały zespół wpatrywał się w niego w nabożnym skupieniu. - Kto
              pierwszy znalazł zwłoki? - spytał nagle, zwracając się do Witka. Witek drgnął
              nerwowo. - Nie mam pojęcia - odparł z zakłopotaniem. I dodał, odwracając się do
              mnie: - Joanna?... - Janusz - powiedziałam ponuro, wyraźnie widząc, że nic mnie
              już nie uratuje. Chcąc nie chcąc będę w tej sztuce grała główną rolę. Janusz
              miał rację, jestem pierwsza podejrzana... - Jeden z kolegów - dodałam
              nieżyczliwie, bo pan w cywilu patrzył na mnie z pytaniem wyraźnie wypisanym na
              obliczu. - Siedzi w tamtym pokoju. - Pracuje?!... -krzyknął Witek z radosną
              nadzieją.
              - Nie, trzyma się za głowę - odparł rzeczowo Wiesio, który był już w naszym
              pokoju i widać postanowił sobie na wszelki wypadek trwać przy ścisłej prawdzie.
              Pan w cywilu zwrócił się znów do Witka: - Proszę spowodować powrót wszystkich na
              swoje miejsca. Chciałbym zobaczyć biuro w normalnym stanie. W normalnym stanie
              rzadko kto siedział na swoim miejscu, ale skoro on to sobie tak wyobrażał, to






              nie mieliśmy zamiaru wyprowadzać go z błędu. Poganiani przez Witka, który nagle
              zrobił się demonstracyjnie praworządny, ruszyliśmy ku drzwiom, podtrzymywani na
              duchu nadzieją, że jeśli coś ciekawego zdarzy się w innym pomieszczeniu,
              współpracownicy niewątpliwie nam to przekażą. Na razie nasz zespół był wygrany
              z. uwagi na usytuowanie Janusza. Posłusznie weszliśmy do siebie. Nikt z nas nie
              pamiętał o jednym skromnym drobiazgu. Nie dalej jak poprzedniego dnia opętany
              chandrą Leszek namalował monstrualnych rozmiarów obraz na wielkiej płycie
              pilśniowej. Cały dzień nic innego nie robił, tylko malował. Znaliśmy już jego
              nastroje i nawet Witek, widząc jego zajęcie, nic nie mówił, machnąwszy ręką z
              rezygnacją, bo wiedział, że i tak w tym stanie ducha żadnego pożytku by z niego
              nie było. Obraz, utrzymany w żywych kolorach, przedstawiał potworną mordę z
              wyszczerzonymi zębami, do której była doczepiona figura, mająca zapewne
              wyobrażać kobietę. W dole obrazu znajdowało się coś, co przypominało
              zmaltretowanego, klęczącego osobnika płci męskiej, z gębą zwyrodniałego kretyna,
              w którego głowę kobieta owa wbijała wielki gwóźdź. Jakby mało było tej makabry,
              po opuszczonej ręce kobiety zbiegały w dół, do klęczącego osobnika całe stada
              białych myszek. Straszliwe to dzieło stało oparte o ścianę na wprost naszych
              drzwi wejściowych. Pan w cywilu wszedł i zatrzymał się nagle, bowiem pierwszą
              rzeczą, na jaką padło jego oko, był właśnie ów obraz. Wbrew naszym nadziejom nie
              krzyknął i nie uciekł, przybladł tylko nieco i przez dobrą chwilę nie mógł
              wydobyć z siebie głosu. Wreszcie odetchnął głęboko, oderwał wzrok od
              wstrząsającej dekoracji, rozejrzał się po pokoju i dostrzegł Janusza. Obok
              Janusza, przede mną, znajdowało się puste miejsce nieobecnego Witolda, który
              siedział na desce. Brzmi to nieco dziwnie, ale jest faktem. Twierdził, że ma
              jakiś szczególny gatunek reumatyzmu, który pozwala mu zginać nogi tylko pod
              jednym określonym kątem, a każdy inny kąt wygięcia powoduje nieznośne bóle w
              kolanach. Zwykłe krzesła, stojące na podłodze, były za niskie do stołów
              kreślarskich, nasze kręcone krzesła, odpowiednio wysokie, siłą rzeczy zmieniały
              mu ów kąt w nogach, wobec czego położył na podłodze deskę kreślarską, na niej
              postawił zwykłe krzesło i tak siedział. Kąt miał, wysokość miał i wszystko
              byłoby dobrze, gdyby nie to, że deska pod stołem, prawie niewidoczna, ale za to
              wystająca, tworzyła coś w rodzaju niskiego stopnia, o który się każdy potykał. Z
              szalonym zaciekawieniem przyglądaliśmy się teraz, czy panu w cywilu uda się
              uniknąć tej pułapki, czy nie. Otrząsnąwszy się z wrażenia wywołanego arcydziełem
              Leszka, nie spodziewając się zapewne już niczego gorszego podszedł do Janusza i
              zatrzymał się przy jego stole. - To pan znalazł zwłoki? - pytał. Janusz trwający
              dotąd w niezmienionej, dramatycznej pozycji, podniósł głowę i rozejrzał się
              błędnie wokoło. - Nie ma pan papierosa? - spytał. Wyglądało na to, że treść słów
              przedstawiciela władzy jeszcze do niego nie dotarła. Przedstawiciel władzy
              westchnął ciężko, wyjął papierosy i obaj zapalili. - Pan się o coś pytał? -
              ocknął się nagle Janusz.
              - Tak, pytałem, czy to pan znalazł zwłoki.
              - Zwłoki? Tadeusza? A ja, ja, niech to jasny szlag trafi!... - Niech pan opowie,
              jak to było.
              Słuchaliśmy z ogromnym zainteresowaniem, bo dotychczas nikt się jeszcze z
              Januszem nie zdołał porozumieć i byliśmy zarówno zaciekawieni, jak i
              zaniepokojeni tym, co też on może powiedzieć. - No co jak było, zwyczajnie -
              odparł niechętnie Janusz. - Poszedłem do tej cholernej sali konferencyjnej... -
              Po co pan tam poszedł?
              - A bo ja wiem? Diabli mnie zanieśli, widać miałem zaćmienie umysłu! - Po
              ochronę przeciwpożarową - podpowiedziałam ponuro.
              - Co? A tak, słusznie, po Dzienniki Ustaw z ochroną przeciwpożarową. Zupełnie
              zapomniałem, że Tadeusz tam leży... - Jak to? - przerwał mu szybko pan w cywilu.
              - To pan o tym wiedział? - No jasne, przecież od początku Joanna mówiła, że
              Tadeusza zadusili w sali konferencyjnej...
              Słabo mi się zrobiło. Janusz najwyraźniej w świecie zwariował od wstrząsu. Już
              chyba nic gorszego nie mógł wymyślić, niż akurat w tej chwili pomieszać fikcję z
              rzeczywistością! Zamarłam, śmiertelnie spłoszona, i nie przychodziło mi do głowy
              absolutnie żadne wyjście. Pan w cywilu spojrzał na mnie dziwnym wzrokiem.
              Możliwe, że po chwili załamałabym się pod ciężarem tego spojrzenia i wzięła na






              siebie nie popełnioną zbrodnię, gdyby nie uratował mnie Wiesio, który,
              uświadomiwszy sobie absurdalność sytuacji, wydał z siebie krótki chichot.
              Chichot zabrzmiał iście szatańsko, toteż pan w cywilu spojrzał na niego z
              niesmakiem. To mi pozwoliło szybko popukać się w głowę na konto wpatrzonego we
              mnie baranim wzrokiem Janusza. - Kretynie, oprzytomnij! -wysyczałam jadowicie.
              Pan w cywilu otworzył usta, ale nie zdążył się odezwać, bo z kolei wystąpił
              nagle Leszek. - Najmocniej pana przepraszam - powiedział wdzięcznie i rzewnie. -
              Czy można wiedzieć, w jakiej pan jest randze? Bo niewątpliwie jest pan w
              jakiejś, a ja chciałbym móc pana tytułować nawet w myślach, z uwagi na to, że
              jednak wszyscy w życiu zajmujemy jakieś miejsce i nie powinniśmy wykraczać poza
              ramy, nie możemy, choćbyśmy nawet chcieli, życie, cóż, takie jest życie... Mówił
              to wszystko ze śmiertelną powagą i jednym ciągiem i wreszcie go, szczęśliwie,
              zatchnęło. Istny obłęd! Dla Leszka takie dziwne uwagi były chlebem powszednim i
              wygłaszał je w najlepszej wierze, ale pan w cywilu nie musiał o tym wiedzieć!
              Jedyne, co teraz można było przewidywać, to to, że oskarżą nas o kpiny z władzy.
              Pan w cywilu przyjrzał się uważnie Leszkowi, na którego twarzy widniało
              przygnębione zamyślenie. - Kapitan - powiedział krótko po chwili milczenia i
              zwrócił się znów do Janusza, powoli odzyskującego przytomność. - No więc, jak to
              było? Skąd pan wiedział, że tam leży denat? - O to chodzi, że właśnie nie
              wiedziałem - odparł Janusz z gniewem. - Gdybym wiedział, tobym tam przecież nie
              poszedł, poczekałbym, aż się kto inny wygłupi ze znajdywaniem zwłok! - Jak to,
              przed chwilą pan powiedział, że pan o tym zapomniał! - No, bo rzeczywiście
              zupełnie zapomniałem o tej całej hecy z zamordowaniem Tadeusza i jak tam
              wszedłem, to mnie trzasnęło jak grom z jasnego nieba! Cud, że mnie szlag nie
              trafił! - Zaraz, spokojnie - kapitan obejrzał się, sięgnął po krzesło Witolda,
              potknął się wreszcie o jego deskę na podłodze, oparł się ręką o rajzbret,
              przechylił rajzbret, w ostatniej chwili chwycił butelkę z tuszem, która
              zjeżdżała po pochylonej płaszczyźnie, huknął łokciem w moją lampę i wrócił do
              równowagi. Usiadł na krześle Witolda, na jego podwyższeniu, odetchnął i rzucił
              okiem na twórczość Leszka. - Zaraz, spokojnie - powtórzył. - Niech pan mówi
              jaśniej. Co pan wiedział o tym morderstwie przed odkryciem zwłok? - Nic.
              - Co?
              - Nic.
              - Przecież pan mówi, że pan wiedział! Janusz patrzył na niego wyraźnie stropiony
              i nieco skołowany. - Ja mówię, że wiedziałem? - zdziwił się. - No to musiałem
              chyba coś pokręcić. Myśmy w ogóle wszyscy wiedzieli tylko to, co Joanna
              wymyśliła. Nie, teraz już wszystko się pomieszało, Joanna, wyjaśnij to temu
              panu, ja nie potrafię! - Niemożliwe - odparłam wprawdzie przygnębiona, ale
              stanowczo. - Tego się nie da wyjaśnić normalnemu człowiekowi. I w ogóle nie
              wyręczaj się mną, jak cię ten pan pyta, to odpowiadaj. - Co ja mam odpowiadać,
              jak ja już sam nic nie wiem!
              - A co pani o tym wiedziała? - spytał kapitan ostro, przyglądając mi się coraz
              bardziej nieżyczliwie. - Nie wiem - wyznałam w przypływie szczerości. -
              Przypuszczam, że nic. Gdybym coś wiedziała, to przecież nie wygłupiałabym się
              tak przeraźliwie, żeby to rozgłaszać awansem po całej pracowni! Kapitan zaczął
              nabierać coraz dziwniejszego wyrazu twarzy. Nie wiadomo, czemu znów rzucił okiem
              na nieszczęsny obraz i spytał Janusza: - Kiedy pan tam poszedł? W tym momencie
              do pokoju wszedł Jarek z zespołu kosztorysów. - Bardzo przepraszam - powiedział
              gdzieś w przestrzeń między Januszem a kapitanem. - Janusz, do ciebie przyszło
              dwóch facetów z gumy. Nie wiem, co zrobić. Kapitan nagle zamknął oczy, ale
              szybko je otworzył, bo zadziwiająca informacja Jarka poderwała Janusza z
              miejsca.
              - Rany boskie! - jęknął, chwytając się za głowę. - Cholera ciężka! Już nie mieli
              kiedy przyjść!? - Chwileczkę - powiedział kapitan bezradnie. - Co przyszło?... -
              Dwóch z gumy - powtórzył Jarek.
              - Diabli ich nadali!...-jęczał Janusz.
              - Co to znaczy? Z jakiej gumy?!...
              - Wszystko jedno! - krzyknął Janusz w rozpaczy. - Rany boskie! Witek ich
              widział? - Kto ich wpuścił?! - krzyknął kapitan, rezygnując widać na razie ze
              sprecyzowania rodzaju gumy. - Nikt, czekają w holu i cholernie się awanturują...






              - A jeszcze przyjdzie piwo - powiedział Leszek proroczo i z ponurą satysfakcją.
              Janusz wpadł w ostateczną panikę. - O rany, to koniec!! Panie władzo, ja z nimi
              muszę!... Jarek, idź do nich, powiedz, że zabili Tadeusza, nie, powiedz, że to
              mnie zabili, Witka zabili, wszystkich zabili! Niech idą do diabła, jutro
              wszystko dostaną, tylko niech zamkną gębę i niech mu się nie pokazują na oczy! -
              O co tu chodzi?! - krzyknął kapitan, wyraźnie tracąc zimną krew. - Nigdzie pan
              teraz nie pójdzie, z nikim pan nie będzie rozmawiał! Tu jest śledztwo, nie
              rozumie pan tego?!... - Sodoma i Gomora -. powiedział Wiesio uszczęśliwiony.
              Wszystko razem, rzeczy, ludzie i zbiegi okoliczności, sprzysięgło się, żeby
              zrobić jak największe zamieszanie. Dziwaczna zbrodnia na terenie miejsca pracy
              oszołomiła nas i nikt jeszcze na razie nie zdawał sobie sprawy ze skutków, jakie
              mogła mieć w dalszej przyszłości. Jeden skutek się właśnie objawił. Z różnych
              przyczyn pracownia nie była w kwitnącym stanie. Projekty dla Zjednoczenia
              Przemysłu Gumowego i Przemysłu Piwowarskiego były opóźnione, co pociągało za
              sobą liczne wizyty rozwścieczonych przedstawicieli inwestora. Zarówno owe
              wizyty, jak i opóźnienia Janusz i Leszek starannie ukrywali przed Witkiem,
              usiłując załatwić rzecz drogą nieoficjalną, znacznie bezpieczniejszą od
              oficjalnej. Opóźnioną dokumentację dostarczali kawałkami i właśnie teraz mieli
              na ukończeniu od dawna obiecywane resztki, po które przedstawiciele owej gumy i
              piwa chcieli się zgłosić poprzedniego dnia. Wśród tysiącznych umizgów zostali
              przestawieni na dziś, a dziś właśnie ktoś udusił Stolarka! Zrozpaczony Janusz
              zgłupiał z tego do reszty, Jarek na środku pokoju patrzył na nas w bezmyślnym
              otępieniu, kapitan był bliski apopleksji, a w holu czekali faceci z gumy. Nie
              pozostało nam nic innego, jak tylko wyjaśnić władzy dramatyczną sytuację. - Mów,
              Januszek - powiedziałam zachęcająco, bo zgnębiony Janusz wyraźnie się wahał. -
              Lepiej przyznać się do wszystkiego całemu regimentowi milicji niż Witkowi.
              Zatruje ci życie... - Może masz rację - westchnął Janusz i zaczął relację, w
              której z zapałem wzięliśmy udział wszyscy, usiłując opowiadać możliwie
              przystępnie i zrozumiale. Po długich i obrazowych wyjaśnieniach kapitan wreszcie
              przejął się tematem. - Dobrze, rozumiem - powiedział. - Niech pan sobie z nimi
              porozmawia, ale w mojej obecności. Jak pan się z nimi dogada, to już nie moja
              rzecz, chodźmy, załatwimy to od razu. Janusz uczynił nagle ruch, jakby chciał mu
              się rzucić na szyję, ale zamiast tego zerwał się z miejsca i wypadł z pokoju.
              Kapitan pośpiesznie wypadł za nim. Następnych kilka chwil ujawniło nową
              komplikację. ! Ciągle jakby nieco oszołomiony Jarek usiadł i wytrzeszczył na nas
              oczy z wyrazem osłupienia. - Słuchajcie, co się tu dzieje? Na cyku trochę
              jestem, przed chwilą przyszedłem i już sam nie wiem, czy to ja jestem taki
              pijany, czy wszyscy powariowali. Rzeczywiście, Stolarek coś tego?... - Nie tylko
              coś, ale nawet zupełnie. Załatwiony odmownie. - Niech ja skonam - powiedział
              Jarek, baraniejąc jeszcze bardziej. - A kto go wykończył? - Prawda! -
              przypomniałam sobie. - Panie Jarku, to pana nie było? Jarek się wyraźnie
              stropił. - Kiedy właśnie o to chodzi, że byłem...
              - Jak to?...
              - No, urzędowo byłem, a nieurzędowo wręcz przeciwnie. Po cichu sobie wyszedłem,
              jak Matylda była u Witka w gabinecie, i teraz nie wiem, co zrobić. Przyznać się,
              czy nie... - Nie wpisałeś się do książki wychodków?
              - No pewnie, że nie! Za cholerę nie wiem, co zrobić...
              - Lepiej mów prawdę - poradził mu Wiesio. - Jeżeli w tym czasie nic nie ukradłeś
              na mieście, to możesz się przyznać, że cię nie było. - Ukraść nie ukradłem, ale
              ubijałem jeden interes taki trochę nie tego... - Ale jak cię nie było, to nie
              mogłeś załatwić Tadeusza. Masz alibi.
              - Ale jak powiem, że mnie nie było, to muszę to udowodnić. Jak? - Nie masz
              świadków?
              - Mam, tego jednego, z którym ubijałem interes. On się za nic w świecie do mnie
              nie przyzna. - No to rzeczywiście leżysz martwym bykiem. Ubiłeś go chociaż? -
              Ubiłem, cholera, i nawet wziąłem pieniądze...
              - Nie?! - krzyknął Leszek i zerwał się z miejsca. - I dopiero teraz to mówisz?
              Pięć stów do pierwszego! - Z byka spadłeś? Co ty myślisz, że ja bank ograbiłem
              czy co? Dwie maksymalnie. Krakowskim targiem stanęli na dwóch i pół. Leszek
              schował pieniądze i pokręcił głową. - Może i rzeczywiście lepiej, żebyś się nie






              przyznawał. Ostatecznie kiedyś to się przecież wyjaśni. - A kto to mógł zrobić?
              Jak myślicie?
              - No proszę - powiedział Wiesio z głębokim zadowoleniem. - Nareszcie mamy powód,
              żeby się nad tym rzeczywiście zastanowić. Zaczęliśmy się zastanawiać, rzucając
              różne przypuszczenia równie chaotyczne jak głupie, streszczając jednocześnie
              Jarkowi przebieg wydarzeń. Wracający z Januszem kapitan przerwał nam te
              rozważania i wypłoszył Jarka z pokoju. Na twarzy Janusza malowała się głęboka
              ulga i był już z kapitanem wyraźnie zaprzyjaźniony. - No to może teraz zaczniemy
              wszystko od początku - powiedział przedstawiciel władzy, siadając znów na
              miejscu Witolda. - Kto w rezultacie odkrył zbrodnię, pan czy pani? - Janusz
              oczywiście, już pan słyszał. Poszedł do sali konferencyjnej i znalazł zwłoki.
              Rzecz w tym, że to wszystko było wcześniej omawiane z licznymi szczegółami. - Co
              było omawiane?
              - No zbrodnia. Jeszcze za życia Tadeusza i nieboszczyk sam brał w tym udział. -
              Nic nie rozumiem - powiedział kapitan niecierpliwie. - Obawiam się, że będziemy
              musieli przystąpić do przesłuchania. Jak się pani odpowiedzi zacznie
              protokołować, to będzie pani mówić z większym sensem. - Nawet gdyby pan je rył w
              kamieniu, to sensu pan w nich nie znajdzie, bo to jest za głupie, żeby w to
              można uwierzyć. Myślę, że trzeba panu jakoś wytłumaczyć od początku... W trakcie
              opisywania kapitanowi poczynań mojej rozszalałej wyobraźni dokonaliśmy licznych
              cennych odkryć. Najpierw ustaliliśmy godzinę znalezienia zwłok. Jak się okazało,
              tuż przed wyjściem Janusza z pokoju Wiesio nastawił radio, przy czym spojrzał na
              zegarek i stwierdził, że było dziesięć po pierwszej. Mówiąc o tym, wstał i
              urządził przedstawienie, odtwarzając swoje dalsze czynności, w których skład
              wchodziło narysowanie dwunastu kółek różnej wielkości. Narysował te kółka w
              skupieniu i z szalonym zainteresowaniem. Chyba jeszcze nigdy kreślenie drzew na
              planie zagospodarowania terenu nie było dla nikogo taką atrakcją! Za pomocą
              dwunastu kółek stwierdziliśmy, że Janusz wyszedł z pokoju o trzynastej
              trzynaście, po czym natychmiast dokonał swojego makabrycznego odkrycia.
              Ustawienie w czasie żywego Tadeusza było nieco trudniejsze. Leszek wrócił z
              miasta dokładnie w chwili, kiedy grali hejnał. O wpół do dwunastej Jadwiga
              pytała mnie o godzinę. Nieboszczyk Stolarek był w naszym pokoju i sprzeczał się
              o swoją śmierć pomiędzy pytaniem Jadwigi a powrotem Leszka. Tym razem ja
              zrobiłam mało ruchliwe przedstawienie, przypomniawszy sobie skarpę, którą wtedy
              kreśliłam. Odtworzywszy ją, doszłam do wniosku, że po raz ostatni widzieliśmy
              Tadeusza około jedenastej czterdzieści pięć. - Czyli prawie półtorej godziny -
              powiedział kapitan w zamyśleniu. - Jak to jest możliwe, żeby przeszło godzinę
              leżał w waszym biurze trup i żeby nikt tego nie zauważył? - Cicho leżał, to się
              nie rzucał w oczy... - mruknął Leszek również w zamyśleniu. Spojrzeliśmy na
              niego z niesmakiem i wyjaśniliśmy kapitanowi, że sala konferencyjna przeważnie
              stoi pustką i nikt się tam nie pęta. Chyba że się przeprowadza jakieś rady
              techniczne, koordynacje międzybranżowe, rozmowy z inwestorami albo ktoś chce z
              kimś spokojnie pogadać. Niekiedy panuje tam okropny rejwach, ale bywają dni, że
              żywa dusza do niej nie zajrzy. Gdyby nie to, że Januszowi akurat były potrzebne
              Dzienniki Ustaw, zbrodnia mogłaby zostać odkryta dopiero następnego dnia rano w
              czasie sprzątania przez panią Glebową. - To może i lepiej, że ja go znalazłem? -
              powiedział Janusz z powątpiewaniem. - Jakby tak padło na panią Glebową, to nie
              wiadomo, czybyśmy nie mieli dwóch nieboszczyków? - Na pewno lepiej - stwierdził
              stanowczo kapitan. Następnym odkryciem, jakiego dokonaliśmy, był fakt zaginięcia
              z tablicy ogłoszeń pisanych przez Wiesia kartek. Z pewnością nie zabrał ich
              Witek, który odnosił się do naszej twórczości z najwyższym wstrętem i nigdy nie
              dotykał własnoręcznie żadnego z przedmiotów, wywieszanych tam przez nas. Nikt z
              nas czworga ich nie ruszał, musiał je zdjąć ktoś inny. - Najpewniej Włodek -
              powiedział Wiesio. - Rzucaliśmy tam na niego podejrzenia. - Coś ty - odparłam z
              niesmakiem. - Jajkami na twardo?... - Jajkami, nie jajkami, mógł to uznać za
              niebezpieczne dla siebie. - Toby je jeszcze gwoździami przybił, żeby móc potem
              niewinnie cierpieć. Przecież to masochista! Już prędzej Zbyszek, bo jemu się ta
              cała zbrodnia od początku nie podobała. - A ja wam mówię, że zdjął sam morderca
              -oświadczył stanowczo Leszek. - Skąd wiesz? - zainteresował się Janusz. -
              Powiedział ci to? Leszek spojrzał na niego z wyższością. - Myśleć trzeba,
              panowie, tu - to mówiąc poklepał się po czole. - Musiał zdjąć ktoś, komu na tym






              zależało. Witkowi, owszem, zależało, ale sami wiecie, że raczej by sobie rękę
              odrąbał, niż dotknął czegoś takiego. Zbyszek jest ostatnio zdenerwowany i
              głupstwa mu nie w głowie. A cała reszta prędzej by tu coś dowiesiła, niż zdjęła.
              Jeden morderca miał powód, a jaki, to już nie wiem. - To pan istotnie
              ekstraordynaryjnie wymyślił - powiedziałam pogardliwie. - Pewnie, z panią się
              równać nie mogę. Już jak pani co wymyśli, to rzeczywiście ho, ho! Wszystkie te
              rozważania prowadziliśmy w tonie miłej, towarzyskiej konwersacji, zupełnie nie
              przypominającej śledztwa. Kapitan, o którym niemal zapomnieliśmy, siedział i
              przysłuchiwał się w milczeniu, z rzadka tylko wtrącając jakieś pytanie.
              Równocześnie pilnie nam się przyglądał. - A jak państwo myślicie - powiedział
              wreszcie z łagodnym zaciekawieniem. - Dlaczego go zamordował? Kto miał jakiś
              powód? Patrzyliśmy na niego nic nie mówiąc, bo odpowiedź na to pytanie była
              szalenie skomplikowana, Dlaczego właściwie Tadeusz został zamordowany?... - Pani
              miała powód - powiedział nagle Leszek jadowicie, spoglądając na mnie. . -
              Jaki?!...
              - Jak to jaki? Żeby wywołać sensację, udowodnić swoje talenty jasnowidza... czy
              jasnowidzowej?... Jak to się mówi? I przejść do potomności... - Do potomności to
              pan przejdzie jako naczelny głupek naszych czasów - powiedziałam gniewnie. -
              Musiałabym upaść na głowę, żeby dusić Tadeusza. Dałabym nie wiem co za jego
              zmartwychwstanie! - Dlaczego? - spytał ostro kapitan.
              Zamilkłam, uprzytomniwszy sobie, że zasadniczy dowód mojej niewinności,
              przyczynę, dla której życzyłabym Tadeuszowi najdłuższego życia i największego w
              tym życiu powodzenia, muszę starannie ukryć przed władzami śledczymi. Za nic w
              świecie nie mogę się do tego przyznać! Milczałam, a tamci trzej, zorientowani
              nieco w moich kontaktach z nieboszczykiem, przyglądali mi się z zaciekawieniem i
              niepokojem.
              - On robił moje instalacje - powiedziałam powoli po namyśle. - Termin nam wisi
              nad karkiem, jeśli teraz ktoś to będzie po nim przejmował i zapoznawał się z
              tematem, to krewa. Nawalimy, jak Bóg na niebie. - No, chyba śmierć projektanta
              zwalnia z terminu?
              - Nie, drogi panie, nie zwalnia - odparłam smutnie, przypominając sobie nasze
              wszystkie wielokrotnie powtarzane dowcipy, że główny projektant, określając
              termin, powinien "przewidzieć wszystkie możliwe kataklizmy z własną śmiercią
              włącznie. Byłam w tym przypadku głównym projektantem. Głupie dowcipy stały się
              koszmarną rzeczywistością... - No tak... - powiedział kapitan. - A inni?
              - Diabli wiedzą - odparł Janusz. - Rany boskie, co tu się będzie działo! Guma,
              piwo, twoje osiedle, przedszkole Witka... Wszystko, co robił Tadeusz! Straszne
              rzeczy! - Z tego widać, że dla dobra biura powinien raczej żyć - stwierdził
              kapitan. - Myślę, że jak znajdziemy powód zabójstwa, to znajdziemy i sprawcę. -
              Niech pan nie będzie taki pewny - powiedziałam uprzejmie i lekkomyślnie. -
              Dlaczego pani tak sądzi?
              - No, tak jakoś... Mam przeczucie...
              - Aha, pani przeczucia są szalenie interesujące, jak widać. Zwłaszcza że się
              dziwnie sprawdzają. Myślę, że sobie jeszcze porozmawiamy, na razie zechcą
              państwo uprzejmie zostać na swoich miejscach... Podniósł się i wychodząc z
              pokoju, w drzwiach, odwrócił się jeszcze raz i przyjrzał się arcydziełu Leszka
              długim, przeciągłym spojrzeniem...
              - No i co teraz? - spytał Janusz. Siedział przy swoim stole odwrócony tyłem do
              deski i palił jednego papierosa za drugim, patrząc na nas niepewnie. Wiesio
              mieszał patykiem tusz w kałamarzu, dosypując do niego po trochu grafitu z
              ołówka. Tylko wstrząs wywołany niecodzienną sensacją sprawił, że nikt z nas nie
              zaprotestował przeciwko tej czynności, bo zazwyczaj pilnowaliśmy tuszu jak oka w
              głowie. Ciągle go brakowało, a dysponująca wszystkimi materiałami Matylda do
              próśb o butelkę tuszu odnosiła się tak, jakby nas podejrzewała o wypijanie go
              albo wylewanie za okno. Leszek rysował miękkim ołówkiem jakieś gryzmoły na nie
              dokończonym rysunku, przypiętym na desce. - Trzeba się zastanowić - powiedział
              stanowczo. - To jest poważna sprawa, żadne tam takie śmichy-chichy. Może tu ktoś
              ma obsesję i Tadeusz to tylko początek? Kolejno podusi nas wszystkich? - Może
              drogą eliminacji? - zaproponował Wiesio.






              - Ja mam alibi - oświadczyłam stanowczo. - Od przyjścia Tadeusza do wyjścia
              Janusza nie ruszyłam się z miejsca, co milicja, mam nadzieję, wykryje. Wierzę we
              władzę ludową. On ma rację, myślmy! - Szczerze mówiąc, to ja wierzę, że to nie
              ty - przyznał uczciwie Janusz. - Ile ci nieboszczyk był jeszcze winien? - Pięć i
              pół patyka. Mogę teraz na tym krzyżyk położyć.
              - A możesz, możesz. Wprawdzie jesteś niepoczytalna, ale nie wierzę, żebyś z
              lekkim sercem traciła tyle forsy. Nie, nie zabiłaś go, ja ci to mówię! - No
              widzisz, to ja odpadam. Jedźmy dalej. Skąd zacząć?
              - Kolejno, pokojami - powiedział Wiesio. - Ja nie!
              - Tak to każdy może powiedzieć - odparł Leszek z dezaprobatą. - Udowodnij, że to
              nie ty. - W Polsce Ludowej trzeba udowodnić winę, a nie niewinność! - A ja
              twierdzę, że to on! No i co?
              - Wiesiu, na litość boską! Mam nadzieję, że to nie ty! Udowodnij mu! - Nie mogę
              - powiedział Wiesio niepewnie. - Wychodziłem z pokoju. - No to co? Janusz też
              wychodził i Leszek też...
              - Zaraz, czekajcie! Obliczmy może sobie od razu, kiedy kto z nas wychodził, czy
              to się zgadza... Pośpiesznie zaczęliśmy sobie przypominać swoje czynności, przy
              czym bezcennym skarbem okazało się radio. Janusz podniósł się z miejsca przy
              słowach: "... których wymagają pomieszczenia dla knurów..." i po drodze
              przestawił na inną Warszawę. Leszek wyszedł w czasie śpiewu Ireny Santor, a
              wrócił na samym początku zapraszania do aparatów klas szóstych i siódmych.
              Wiesio Irenę Santor przesiedział, a za to od początku do końca stracił Fogga.
              Mieliśmy aktualną prasę i na podstawie programu radiowego bez trudu uzyskaliśmy
              dokładne godziny ich wędrówek po biurze. Okazało się, że wszyscy trzej mieli
              szansę zamordowania Tadeusza. - Właściwie to wybronić się mógłby tylko Leszek -
              przyznał Wiesio. - On był najmniej zorientowany w temacie. Jak omawialiśmy to
              morderstwo, to go jeszcze nie było. - A co? - zaciekawił się Leszek. - Tak
              dokładnie się wszystko zgadza?
              - Jak w pysk dał - powiedział Janusz. - Mówię ci, przewidziała każdy szczegół,
              jakby była przy tym. Leszek wpatrzył się we mnie z wyraźnym podziwem. Bardzo
              zdegustowana przerwałam mu tę kontemplację. - No dobrze, to trzech podejrzanych
              już mamy. Szukajmy dalej, może teraz od góry. Witek? Popatrzyliśmy na siebie w
              zamyśleniu. - Kto wie? On wygląda na zdolnego do czegoś takiego.. Niby taki
              gładki, maminsynek, a w gruncie rzeczy zimny zbrodniarz. - I to nawet do niego
              pasuje... Tylko dlaczego? Motyw?
              - A kto z was może powiedzieć, że go dobrze zna? Kto wie, co on robi? - Z
              przyczyn służbowych go nie wykończył, w to już nie uwierzę. Musiałby mieć z nim
              jakieś kontakty prywatne... - A skąd wiesz, że nie miał?
              - A skąd wiesz, że miał?
              - Czekajcie - powiedział nagle Janusz. - Mnie coś chodzi po głowie... -
              Insekty?... - zaniepokoił się Leszek.
              - Nie, czekaj, coś mi się tak majaczy... Ja ich chyba widziałem razem poza
              biurem i nie w godzinach pracy... Nie mogę sobie przypomnieć... - Wysil umysł,
              bo to bardzo ważne.
              - Dlaczego ważne? Co z tego, że ich widział? Nie mogą razem chodzić po mieście?
              Janusz podniósł głowę i spojrzał na mnie. Patrzyłam na niego przez cały czas i
              dam sobie głowę uciąć, że myśleliśmy o tym samym. O bardzo niemiłej sprawie, o
              której ani Leszek, ani Wiesio nie wiedzieli.
              - Mało prawdopodobne - powiedziałam w odpowiedzi na jego spojrzenie. Janusz
              niechętnie pokręcił głową. - Diabli go wiedzą. No, ja za niego ręczyć nie
              będę...
              - Bardzo dobrze, jest czwarty podejrzany - powiedział Wiesio z zadowoleniem. -
              Następny kto? Zbyszek? - Gdyby to pani zwłoki tam leżały - oświadczył Leszek,
              milknąc na chwilę i wyraźnie delektując się tą myślą. - Gdyby to pani zwłoki...
              - .. tam leżały - podpowiedział Wiesio.
              - .. to gotów byłbym nawet przysięgać, że to Zbyszek!
              - Nie - zaprzeczył Janusz. - Wykluczone. Gdyby go Zbyszek zabił, to ja wam
              mówię, że on by się do tego przyznał. To jest taki facet, że w zdenerwowaniu
              zadusiłby cały personel, a potem sam oddałby się w ręce milicji.
              - A dziecko? - zaprotestowałam.
              - Co dziecko?






              - Zbyszka dziecko. Myślicie, że on by dopuścił do tego, żeby jego syn żył z
              piętnem ojca mordercy?! - A rzeczywiście, masz rację. To co?...
              Po długich wahaniach przyjęliśmy jednak kandydaturę Zbyszka, chociaż nie
              mogliśmy znaleźć dla niej żadnego rozsądnego uzasadnienia. Ale jego charakter
              pozwalał mu przypisać zabójstwo w afekcie, więc nie mogliśmy z niego tak od razu
              zrezygnować. Następnie wzięliśmy się za resztę architektów, z których
              uniewinniliśmy jedynie Alicję. Z zespołu konstrukcyjnego Anka odpadła, natomiast
              Kacper został przyjęty przez aklamację. Z sanitarnych nieboszczyk został
              automatycznie wykluczony, Andrzejowi daliśmy spokój, wiedząc, że czekał właśnie
              na robotę od Tadeusza i został tylko Stefan. Z elektryków Kajtka przyjęliśmy do
              kolekcji radośnie, a o Włodka wybuchła potężna awantura. Leszek i Janusz
              opowiadali się za jego niewinnością, natomiast my oboje z Wiesiem odsądzaliśmy
              go od czci i wiary. W rezultacie stanęło na tym, że jest najbardziej podejrzany
              ze wszystkich. - Kosztorysy - powiedziałam. - Danka, moim zdaniem, odpada, a
              Jarka nie było, nie ma o czym mówić. Administracja! - Olgierd! - krzyknęli
              wszyscy trzej równocześnie. - Dlaczego? - zdziwiłam się, bo główny księgowy
              jakoś mi nigdy nie wyglądał na zbrodniarza. - Każdy główny księgowy musi być
              podejrzany - oświadczyli mi na to i musiałam się zgodzić. Następnie
              uniewinniliśmy jeszcze Wiesię i Jadwigę, uznawszy, że żadna z nich nie dałaby
              rady Tadeuszowi. To nam pozwoliło przy okazji nabrać nowych wątpliwości. - Ja
              tego nie rozumiem - powiedział Janusz z niesmakiem. - Jak on mógł dać się tak
              głupio udusić? Nawet niech będzie od tyłu, to jak? - Zwyczajnie - odparł Leszek.
              - Jak ci zarzucę sznurek od tyłu i zacisnę, to co zrobisz? - Odwrócę się i dam
              ci w mordę. Możesz być pewien, że zdążę! - Figę, zdążysz. Spróbuje
              - No spróbuj! Od słowa do słowa przystąpili do odtwarzania zbrodniczych
              czynności z takim zapałem, że obydwoje z Wiesiem zaniepokoiliśmy się, czy grono
              nieboszczyków nie powiększy nam się zbyt szybko. Leszek dusił Janusza moim
              własnym szalikiem, przy czym, będąc niższy od niego, zarzucał mu go nie na
              szyję, a na oczy, wykazując tym całkowitą nieudolność morderczą, natomiast
              zdenerwowany nieudanymi próbami Janusz zamiast zgodnie z zapowiedzią odwrócić
              się i lunąć go w pysk, zaczął go również dusić. Wreszcie zreflektowali się i
              poniechali tych wysiłków. - Rzeczywiście - przyznał niechętnie Leszek,
              rozcierając szyję.
              - To jak on to zrobił? Bo z tego widać, że równie dobrze mógł zostać uduszony
              morderca. - A może to właśnie tak było? - zainteresował się Wiesio. - Może to
              Tadeusz kogoś dusił, a skończyło się odwrotnie? Omówiliśmy problem pokrótce, nie
              wgłębiając się weń zbytnio, bo trudno było snuć jakieś przypuszczenia przy
              samych niewiadomych. Wszystko tu było dziwne i musieliśmy się z tym pogodzić. -
              Panowie, wracamy do tematu! Ilu mamy razem podejrzanych? - Zdaje się, że
              większość. Obliczmy lepiej, ilu mamy niewinnych. Dokonaliśmy spisu pracowników,
              dzieląc ich na dwie grupy i stwierdziliśmy niezbicie, że władze śledcze w naszym
              biurze będą zagrożone obłędem. Z dwudziestu czterech osób, obecnych w pracowni w
              chwili popełnienia zbrodni, podejrzanych mieliśmy trzynaście sztuk! -
              Trzynaście, feralna liczba - powiedział Wiesio z przejęciem. - Jak oni dojdą?
              Joanna, w tobie cała nadzieja, przecież już znalazłaś mordercę. Mówiłaś, że
              wiesz kto! Oczywiście, że wiedziałam, kogo przedtem wymyśliłam, ale postanowiłam
              za żadne skarby świata tego nie zdradzić. Zaczynałam odczuwać zabobonny lęk
              przed własną, przeklętą wyobraźnią. Przyszło mi na myśl, że, być może,
              publicznym snuciem swoich makabrycznych wizji wywarłam jakiś wpływ na tego
              kogoś, kto zabił Tadeusza. Może nosił się już wcześniej z tym zamiarem, ale nie
              wiedział, jak go zrealizować? Może to ja poddałam mu pomysł, zachęciłam go,
              sprowokowałam?... Gdyby nie moje idiotyczne pomysły, może nie byłoby tej
              zbrodni?... Poczułam się bardzo nieswojo. Nie ma co ukrywać, jestem współwinna.
              Jeszcze tak niedawno Tadeusz był tu, w pokoju, rozmawiał z nami, pukał się
              palcem w czoło, słuchając naszych głupich dowcipów, a teraz leży martwy w sali
              konferencyjnej... Leży martwy, zamordowany przez kogoś, kto kilka godzin temu
              uczestniczył w radosnych wybrykach mojej imaginacji... A potem wprowadził je w
              czyn. Ktoś z nas, ktoś z tego całego sympatycznego, zżytego zespołu...
              Kto???!... Patrzyłam na Leszka, Wiesia i Janusza, kłócących się zażarcie o
              metody duszenia, i żadnego z nich nie mogłam sobie wyobrazić w roli zbrodniarza.
              Nie, z nich żaden! A inni? Tamci z pozostałych pokojów? Ktoś to przecież zrobił!






              Nie mogę teraz siedzieć jak pomnik na cokole i czekać miłosierdzia pańskiego,
              skoro sama to zabójstwo sprowokowałam. Trudno, wygłupiłam się i teraz muszę coś
              zrobić. Muszę wykryć mordercę, który znajduje się tu gdzieś, w promieniu
              kilkunastu metrów ode mnie, który jest człowiekiem dobrze mi znanym i który
              zabił innego, równie dobrze mi znanego człowieka... Pchnięta absolutną
              koniecznością natychmiastowego działania, niepomna nakazu władz śledczych,
              podniosłam się i nie zwracając już żadnej uwagi na tamtych trzech, wyszłam z
              pokoju. Zaraz za drzwiami natknęłam się na Alicję, która również złamała zakaz
              opuszczania miejsc pracy. - Napijesz się kawy? - spytała i dodała z ożywieniem:
              - Kacper zwariował. - Pewnie, że się napiję. Jak to zwariował?
              - Jeszcze jedną małą kawę! - krzyknęła Alicja w kierunku komórki z kuchenką. -
              Nie wiem właśnie, myślałam z początku, że jest pijany, ale nie. Wyjątkowo
              trzeźwy. Odmówił zeznań. Poczułam się głęboko przejęta i zainteresowana.
              - Żartujesz! Jak odmówił?
              - Przez cały czas milczał, aż ten facet zadał mu jakieś pytanie. Nawet nie
              dosłuchał do końca, tylko natychmiast oświadczył, że odmawia odpowiedzi. Płyta
              mu się zacięła i powtarzał to w kółko, niezależnie od potrzeb. Odmówił
              odpowiedzi nawet na pytanie, jak długo tu pracuje. Stanął mi w oczach obraz
              Kacpra patrzącego w okno i w milczeniu, z zaciętą twarzą, palącego papierosa za
              papierosem. Zaczęło mi się robić nieprzyjemnie. W czasie zachodzących później
              wydarzeń często robiło mi się nieprzyjemnie, ale teraz to było pierwszy raz i
              jeszcze do tego nie przywykłam. Polecenie pozostawania na swoich miejscach
              złamali już prawie wszyscy, w przedpokoju administracji nie było ani Wiesi, ani
              Jadwigi. Za to pętali się tam ustawicznie milicjanci, przeprowadzający jakieś
              tajemnicze badania, a z sali konferencyjnej błyskał flesz, widoczny w chwili
              otwierania drzwi. Ulokowałyśmy się z kawą przy stole Jadwigi, bo przedstawiciele
              prawa przeszkadzali nam znacznie mniej niż nasi współpracownicy. - Myślę, że on
              kogoś kryje - powiedziała Alicja, kiwając głową w zamyśleniu. - Nie
              przypuszczam, żeby to on, ostatecznie znam go dwadzieścia lat... Jeśli kryje, to
              jedno z dwojga: albo ją, albo jego. - Monikę albo Kajtka? A jego samego
              wykluczasz?
              - Wykluczać nie wykluczam, Kacper jest zdolny do wszystkiego. Ale nie wydaje mi
              się... Alicji się mogło nie wydawać, ale Kacper był istotnie zdolny do
              wszystkiego. Szarpała nim tragiczna sprzeczność między duszą a ciałem. Ciało
              miało 49 lat, dusza - 20. Dusza czyniła go człowiekiem gwałtownym,
              nieobliczalnym, skłonnym do imponujących uczuć... No dobrze, ale przecież nie do
              Tadeusza! Tadeusza ani nie kochał, ani nie nienawidził, chodził z nim wprawdzie
              na wódkę, ale to nie powód do zabójstwa! Alicja zrelacjonowała mi przebieg
              śledztwa w ich pokoju. Na dobrą sprawę wygłupili się wszyscy. Zapytany o jakiś
              drobiazg Kazio zaczął wygłaszać niezrozumiałe i sprzeczne zdania na temat
              korzystania z różnych aparatów telefonicznych na terenie pracowni. Nikt nie mógł
              pojąć, o co mu chodzi, aż się wreszcie okazało, że w ten dziwny sposób usiłuje
              wytłumaczyć swoją nieobecność w pokoju. Zagmatwał wszystko doszczętnie, po czym
              stanowczo odmówił pokazania zawartości swoich szuflad. Nikt na razie nie chciał
              tych szuflad oglądać, ale na takie dictum kapitan natychmiast nabrał na to
              ochoty i zajrzawszy tam wbrew protestom Kazia znalazł siedem pustych butelek po
              wysokoprocentowym alkoholu, bardzo ładnie poukładanych. Rozbudzony już Ryszard
              ni z tego, ni z owego wpadł w furię i wykrzyczał do zdumionego kapitana, że nie
              pozwoli na zrujnowanie sobie życia przez byle durnia. W pierwszej chwili nie
              wiadomo było, kogo ma na myśli, ale dalsze okrzyki wykazały, że chodziło mu o
              nieboszczyka Tadeusza. Można to było zrozumieć w ten sposób, że go właśnie
              usunął ze świata w celu uniknięcia tej ruiny życia. Dalej oświadczył gromko, że
              wyjedzie, żeby nie wiem co, wtedy, kiedy będzie chciał i to z dzieckiem, co dla
              niewtajemniczonego kapitana musiało brzmieć mało zrozumiale. - Co to ma do
              rzeczy? - spytałam z niesmakiem, bo te dziwactwa mąciły mi tok myślenia. - Co ma
              wspólnego morderstwo z jego wyjazdem? - Pewnie nic, ale ta mania już go
              widocznie tak opętała, że dostaje fijoła. Teraz wyjeżdża w przyszłym miesiącu.
              Ryszard od czterech lat wyjeżdżał na Bliski Wschód przez Polservice. Uważał to
              za swoją jedyną szansę życiową i jedyny cel, któremu podporządkował całą
              teraźniejszość, traktowaną lekceważąco. Żył daleką przyszłością i cudownymi
              mirażami, na co dzień nie posiadając nawet własnych narzędzi pracy, bo mu się






              to, w związku z wyjazdem, nie opłacało. W ową cudowną podróż zamierzał zabrać
              uwielbianą córkę, którą zatrzymał przy sobie, rozwiódłszy się z żoną. -
              Zawracanie głowy - powiedziałam z gniewem. - Tadeusz mu przeszkadzał wyjechać
              czy co? Niech się przestanie wygłupiać, bo zrobi tylko jeszcze większe
              zamieszanie. - Niech się przestanie - zgodziła się Alicja i ciągnęła relację. W
              czasie nieobecności kapitana, już we własnym zakresie, tak samo jak my,
              stwierdzili, że każdy z nich wychodził z pokoju na dłużej lub krócej. Najgorzej
              wpadła Anka, która swoją nieobecność tłumaczyła poprawianiem garderoby w damskim
              WC-cie. Sądząc z ilości czasu, jaki na to zużyła, musiałaby się kilkakrotnie
              przebierać w balowe suknie i gorsety. Bardzo mnie to zdziwiło. - Co ty powiesz,
              Anka? A myśmy ją uznali za niewinną!
              - My też. A kogo podejrzewacie?
              - Pół pracowni. Razem z Anką będzie czternaście osób. A najgorsze jest to, że to
              całe morderstwo w ogóle nam się wydaje niemożliwe... Z różnych stron podeszły
              równocześnie Anka i Monika, przerywając nam rozważania. Monika asystowała przed
              chwilą rozmowie kapitana z Matyldą i była pełna ponurych przeczuć. - Słuchajcie,
              Matylda goni w piętkę. Trzyma kurczowo książkę wychodków i zamiast odpowiadać na
              pytania, co chwilę podtyka mu ją pod nos. Upiera się, że tam jest napisana sama
              prawda. - No to w ten sposób ich wykończy. Jarka nie było, a w książce się nie
              zapisał i teraz nie wie, do czego ma się przyznać. - Co ją napadło? Przecież
              narobi dodatkowo bałaganu...
              - Zdaje się, że dla niej najgorszym ciosem jest zużytkowanie sali konferencyjnej
              niezgodnie z przeznaczeniem. Zbrodnia jest indywidualna... - Gdyby była masowa,
              toby się z tym łatwiej pogodziła?
              - Piętnastu nieboszczyków? Zbiorowa śmierć uczestników konferencji? - Jasne,
              miejsce po temu stosowne...
              - Jedna rzecz mnie ciekawi... - powiedziała Alicja, ale nie dokończyła zdania,
              bo zza drzwi wyjrzał bardzo zdenerwowany Kazio. - Alicja, pozwól na chwilę...
              Wróciła Jadwiga, więc opuściłyśmy jej stół i przeniosłyśmy się pod drzwi mojego
              pokoju, przyglądając-się poczynaniom milicjantów, których ilość dziwnie wzrosła.
              Myślę, że musieliśmy im chyba wszyscy nieco przeszkadzać, bo patrzyli na nas z
              wyraźnym wstrętem. Jadwiga miała nowe wiadomości.
              - Przyjechał prokurator - powiedziała tajemniczo. - Jest w gabinecie i magluje
              Witka. Młody i cholernie przystojny. O, to ten!... Wszystkie trzy spojrzałyśmy z
              zainteresowaniem na wchodzących do przedpokoju facetów, bo słowo "prokurator"
              zawsze brzmi gromko w uszach każdego, nawet najbardziej niewinnego obywatela.
              Spojrzałyśmy - i oko nam zbielało! Razem z porucznikiem w mundurze i znanym nam
              już kapitanem wszedł jeszcze jeden, wysoki, szczupły, czarny, z niebieskimi
              oczami, w czarnych spodniach i czarnej koszuli. Pomimo intensywności kolorów nie
              miał w sobie nic agresywnego, był łagodnie piękny. Nieznaczna asymetria twarzy
              dodawała mu wdzięku i sprawiała, że ta zbytnia łagodność była jednak męska. A
              przy tym miał niebieski ślad po goleniu. Stałyśmy akurat pod przeciwległymi
              drzwiami, wprost na widoku, wszystkie trzy jakoś wyjątkowo porządnie uczesane,
              wszystkie niewątpliwie interesujące, i co najważniejsze, każda inna. Czarna,
              ognista, dysponująca pełnią kształtów Monika, szczupła, jasnowłosa, zielonooka
              Anka, no i ja, coś pośredniego między nimi, ale też nie taka ostatnia.
              Prokurator spojrzał i chociaż oblicze jego wyrazu nie zmieniło, to jednak w
              oczach zapłonął mu blask, dobrze mi znany. Nie było wątpliwości, stuprocentowy
              mężczyzna! - O, cholera... - szepnęła Monika z głębokim uznaniem.
              Trzej panowie zajrzeli na chwilę do sali konferencyjnej, a potem skierowali się
              do ostatniego pokoju, aktualnie pustego, bo Monika stała z nami, a Olgierd
              siedział u Witka w gabinecie. Patrzyłyśmy za nimi w milczeniu, wstrząśnięte
              nieprzeciętną urodą prokuratora. - No? - powiedziała Jadwiga z triumfem. - Nie
              mówiłam?
              - Ho, ho - powiedziała Anka, co można było rozmaicie zrozumieć. I po chwili
              dodała z powątpiewaniem: - On jest chyba nietypowy? Trwałam wraz z nimi w
              kontemplacji, aż nagle tknęła mnie wspaniała, odkrywcza myśl. Zostawiłam je i na
              palcach weszłam do damskiego WC-tu. Każde biuro ma swoje tajemnice. W damskim
              WC-cie było takie miejsce koło umywalni, w którym można było usłyszeć każdy
              szmer w pokoju głównego księgowego, pod warunkiem zajęcia pozycji w kucki albo
              na czworakach. Przypadkowo wiedziałyśmy o tym tylko we dwie z Alicją, odkrywszy






              ten sekret, kiedy Alicji rozerwały się korale. Zastygłam teraz w tym mało
              reprezentacyjnym miejscu i równie mało reprezentacyjnej pozycji i słuchałam...
              Kapitan, którego poznałam po głosie, kończył właśnie opisywać szczegóły zbrodni
              i topografię biura, przy czym udało mi się usłyszeć wyjaśnienie najbardziej
              niezrozumiałego drobiazgu. Dowiedziałam się, że Tadeusz został ogłuszony od tyłu
              twardym przedmiotem, ostrożnie opuszczony na podłogę, a następnie doduszony owym
              nieszczęsnym paskiem. Twardym przedmiotem okazał się nasz służbowy dziurkacz,
              jedyny przedmiot w sali konferencyjnej, na którym nie znaleziono żadnych
              odcisków palców... - Niech pan weźmie pod uwagę - mówił kapitan - że został
              uderzony dość lekko, tak, że uległ prawdopodobnie tylko chwilowemu zamroczeniu.
              Skóra na głowie jest wprawdzie przecięta, ale kość nienaruszona. Ta zbrodnia
              została zainscenizowana w określony sposób. Z jakichś powodów mordercy zależało
              na tym, żeby to wyglądało dokładnie tak, jak było pierwotnie przewidywane...
              Zamarłam na czworakach pod tą umywalnią i zimny dreszcz przeleciał mi po krzyżu.
              W świetle jego wypowiedzi sama sobie wydałam się najbardziej podejrzana. Panowie
              w sąsiedztwie rozmawiali dalej, więc usunęłam na bok te niemiłe myśli i skupiłam
              się, żeby nic nie stracić. - .. Kto tego ostatni używał?
              - Jeszcze nie wiem, musimy to sprawdzić... Pokiwałam sobie głową, melancholijnie
              i ze współczuciem. Badanie na temat, kto ostatni używał dziurkacza, mogłoby w
              naszej pracowni potrwać do sądnego dnia. W normalnych warunkach, nie wiadomo
              dlaczego, nikt się nigdy nie chciał przyznać do używania żadnej z ustawicznie
              potrzebnych rzeczy, a jeszcze teraz, po zbrodni?... Wyprą się, jak amen w
              pacierzu! Kapitan mówił dalej, wzbudzając we mnie coraz większe zainteresowanie:
              - Wśród rzeczy, znalezionych przy denacie, znajdowało się to!... W pokoju
              głównego księgowego zapanowała na chwilę cisza, a potem któryś z panów gwizdnął
              przeciągle. Opanowała mnie szaleńcza ciekawość. Co, na miły Bóg, takiego mogli
              znaleźć przy Tadeuszu?!... Trzej panowie ciągle jeszcze milczeli.
              - Ciekawe... - mruknął wreszcie któryś. - Ho, ho...
              - Trzeba to dokładnie przestudiować, znakomity punkt zaczepienia... O mało nie
              oszalałam w tym WC-cie. Dałabym nie wiem co, żeby tam bodaj na chwilę zajrzeć!
              Niesłychanie przejęta słuchałam dalej, jak trzej panowie komentują wypowiedzi
              Marka na temat "dlaczego akurat Stolarek?" i biorą pod uwagę możliwość pomyłki
              co do osoby ofiary, jak postanawiają sprawdzić, czy nie chodziło o rzucenie
              podejrzeń specjalnie na mnie i jak oceniają naszą psychikę na podstawie obrazu
              Leszka. - .. Musi pan to koniecznie zobaczyć - powiedział kapitan. Potem
              usłyszałam nieżyczliwe zdanie o Jarku, który wyraźnie coś kręci z obecnością w
              biurze, i wreszcie prokurator, którego głos już odróżniałam, powiedział: - No
              trudno, panowie, musimy postąpić trochę niezgodnie z procedurą. Zaczynamy
              przesłuchanie na miejscu. Jeżeli ich wypuścimy do domu, to przepadło, niczego
              się nie dowiemy. Zajmiemy gabinet i tę salę konferencyjną, jak tylko wyniosą
              zwłoki... Nie dowiedziawszy się w rezultacie, co za osobliwość znaleziono przy
              Tadeuszu, wyszłam z WC-tu, głęboko zaintrygowana. W środkowym pokoju panował
              nastrój niemal towarzyski. Liczne zgromadzenie komentowało poczynania władz
              śledczych i omawiało metody znalezienia mordercy. Alicja proponowała
              sprowadzenie osła z ubłoconym brzuchem celem zastosowania znanego, arabskiego
              sposobu. - Po co? - zaprotestował Kazio. - Nie wystarczy ci osłów na miejscu? -
              Wystarczy, ale żaden nie da sobie ubłocić brzucha... Propozycje padały rozmaite
              i zupełnie nierealne. Zbyszek odwrócił się do mnie. - Pani Joanno, chciałem
              panią przeprosić.
              - Za co?!
              - Za to, co mówiłem. Niech mi pani wybaczy, byłem cholernie zdenerwowany. -
              Panie Zbyszku, po pierwsze dobrze pan wie, że mam do pana słabość i wszystko
              panu przebaczę, a po drugie nie przesadzajmy. Wszyscy byli zdenerwowani i
              wszyscy mówili różne głupstwa. - Ale ja rzucałem na panią podejrzenia.
              - Drobiazg. Jeżeli to ma ulżyć pańskiemu sumieniu, to również chętnie rzucę na
              pana podejrzenie. Chce pan? - Nie, dziękuję pani, już lepiej nie. Wolę
              sumienie...
              - Z tej wypowiedzi można wnosić, że jesteś gorsza od wyrzutów sumienia -
              powiedział uprzejmie Marek. Siedział przy małym stoliku, pił kawę i z
              filozoficzną rezygnacją palił papierosa. - Czy nie orientujecie się, jak długo
              będą nas trzymali w tym przymusowym zamknięciu? - A, właśnie! -przypomniałam






              sobie. - Coś ty najlepszego narobił? Dałeś im do zrozumienia, że nastąpiła
              pomyłka w wyborze ofiary... - Czyżbyś sama była innego zdania?
              - Nie wiem, nie omawiałam tego z mordercą. Na razie szukają wrogów Tadeusza, ale
              lada chwila zaczną szukać wrogów Witka. - Bez trudu skompletują sobie piękną
              kolekcję. Nie mówiąc o tym, że nie dałbym głowy za niewinność kierownika
              pracowni. Albo głównego księgowego. Z racji zajmowanych stanowisk są to dla mnie
              osoby najbardziej podejrzane. Quo usque tandem?... - Aż znajdą złoczyńcę -
              odparłam. - W naszym własnym interesie leży dać się jak najszybciej złapać. Aha,
              Alicja, co cię tak ciekawi? - Zaraz - powiedziała Alicja. - Panie Zbyszku, co
              właściwie oznaczały, te dziwne okrzyki Stefana? To on zabił Stolarka? -
              Przeciwnie - odparł Zbyszek z westchnieniem. - Pożyczył mu pieniędzy... - Jak
              to? - wyrwało się Kaziowi. - On też?!...
              - Ach - powiedziała Alicja i gwizdnęła przeciągle. Spojrzałyśmy na siebie z
              nagłym zrozumieniem. - Zdaje się, że czegoś tu nie pojmuję - powiedział Marek z
              łagodnym zainteresowaniem. - Mam wrażenie, że ostatnio wyrosły w pracowni różne
              tajemnice. Może byście tak uchyliły rąbka?... Albo nie, to już lepiej po
              śledztwie, niedobrze jest wiedzieć za dużo. Na razie nie zwracałyśmy na niego
              uwagi. Alicja wyglądała, jakby zaczęło jej się coś kłuć w głowie, więc
              przyglądałam się jej z zaciekawieniem. Prawdopodobnie ja wyglądam tak samo, bo
              istotnie też mi się zaczęło coś kłuć i ona również przyglądała mi się z nie
              mniejszym zainteresowaniem. - No? - powiedziałam niecierpliwie.
              - Właśnie - odparła Alicja. - Wiesz co? Marek jest po pierwsze inteligentny, a
              po drugie niewinny. Omówmy z nim ten temat... Ostatnio zachodziły w pracowni
              pewne wydarzenia, w zasadzie drobne, nie rzucające się w oczy, ale w świetle
              zbrodni nabierające monumentalnych rozmiarów. Okrzyk Kazia ukazał nam nagle
              niejako ich drugie oblicze. Prawie wszyscy współpracownicy mieli z
              nieboszczykiem konszachty finansowe i to po większej części niezupełnie legalne.
              Tylko że to jakoś dziwnie wyglądało. Nikt nie był nic winien Tadeuszowi, za to
              Tadeusz był winien wszystkim. Gdyby zginął wierzyciel, można by przypuszczać, że
              zamordowano go zbiorowo w celu uniknięcia konieczności oddawania pieniędzy, ale
              tu zginął dłużnik. Gdzie kto widział, żeby wierzyciele zabijali dłużnika?!
              Informację o pożyczaniu Tadeuszowi pieniędzy Marek powitał najwyższym
              zdumieniem. - Czekajcie - powiedział. - Zaczynam się czuć nieco oszołomiony. Nie
              przypuszczałem, że stan finansowy pracowni przedstawia się aż tak
              optymistycznie! - Ale co ty mówisz, jakie optymistycznie! Myślisz, że to były
              nasze własne pieniądze? - A czyje?!
              - Różnie. Nielegalnie zdobywane i to najczęściej właśnie przy pomocy świętej
              pamięci nieboszczyka. Stefan pożyczał pieniądze z kasy Rady Zakładowej. Włodek
              forsę jednego faceta, który wystawił rachunek na jego nazwisko ze względu na
              Urząd Skarbowy... - Duży błąd...
              - Pewnie, bo Włodek jest i tak źle widziany w Urzędzie Skarbowym. Kajtek zrobił
              szalenie skomplikowaną kombinację. Wziął od Włodka skuter na raty, spylił komuś
              za gotówkę i tę gotówkę wepchnął w Tadeusza. A najśmieszniejsze jest to, że
              Włodek wziął ten skuter też na raty i jeszcze nie ma prawa go przerejestrować...
              - Cóż za gniazdo przestępców!...
              - Właśnie, jak sam słyszałeś, Kazio też... Parę osób żyrowało mu różne rzeczy i
              teraz za to twardo płacą. - Czy to był jakiś nowy rodzaj filantropii? -
              zainteresował się Marek. - Może dałoby się to dalej stosować? Chętnie bym go
              zastąpił. Zaczynam dochodzić do wniosku, że denat był człowiekiem genialnym...
              To kto właściwie mu nie pożyczał? - Ty - powiedziałam do Alicji. - Ja! -
              krzyknęła Alicja z irytacją. - Akurat! Okazuje się, że ja też. Pożyczyłam tysiąc
              złotych Wiesi, a ona je natychmiast oddała Stolarkowi. Potem przyszła i
              powiedziała, że on mi odda... - Zaraz - przerwał Marek z coraz większym
              zainteresowaniem. - A on te pieniądze oddawał? - Rzadko, niechętnie i w nikłym
              stopniu.
              - Zdumiewające. No, teraz nie odda na pewno. Czekajcie, pozwólcie mi pomyśleć...
              - Widzisz, mówiłam, że on jest inteligentny! - ucieszyła się Alicja. Marek
              przyglądał nam się przez chwilę w zamyśleniu. - Wygląda na to, że należy szukać
              tego kogoś jednego, komu nieboszczyk nic nie był winien. Jeżeli taki istnieje...
              - Istnieje, Witold - powiedziałam. - Jest na urlopie, wraca jutro... - Odpada.
              Nikt więcej?






              - Chyba nikt... Może jeszcze Matylda.
              - Na własne oczy widziałam, jak pożyczyła mu dwadzieścia złotych! - To raczej
              niedużo, nie zabiła go przecież chyba, żeby uniknąć dalszych pożyczek. A
              właściwie dlaczego mu pożyczaliście? - Ja bezwiednie - powiedziała
              melancholijnie Alicja, - Wiem, dlaczego ja -"powiedziałam równocześnie. - Ale
              nie wiem, dlaczego inni. Może to były wspólne interesy? - Takie dziwnie
              jednostronne? Niemożliwe, w tym coś musi być... Cała pracownia pożycza pieniądze
              facetowi, który ich nie oddaje... A dlaczego ty? - Popełniłam przestępstwo przy
              współudziale Tadeusza - odparłam z westchnieniem. - Teraz się będę
              gimnastykować, żeby to ukryć przed milicją... W tym miejscu nam przerwano, bo
              zostałam wezwana na przesłuchanie. Widocznie ostatnią uwagę uczyniłam w złej
              godzinie. Kto wie, do jakich rezultatów doszlibyśmy, gdybyśmy dłużej toczyli tę
              wstępną konferencję, jak się bowiem później okazało, byliśmy na bardzo dobrej
              drodze. Do mety było wprawdzie daleko, ale wystartowaliśmy z bezbłędnym
              wyczuciem... Trzej panowie, kapitan, prokurator i sierżant MO urzędowali w
              gabinecie. Sierżant siedział przy maszynie Matyldy i uwieczniał padające
              wypowiedzi. Zaczęli oczywiście znów od moich porannych imaginacji. Opowiadając
              jeszcze raz szczegółowo wszystkie fikcyjne i rzeczywiste wydarzenia przyglądałam
              się im i mimo woli zaczęłam sobie snuć liczne refleksje. Jak też muszą się czuć
              w tej głupiej sytuacji? Na terenie małej, nietypowej pracowni, gdzie wśród
              zżytych ze sobą i znających się nawzajem jak łyse konie ludzi popełniono
              nietypowe morderstwo... Ostatecznie zabójstwa pracowników państwowych nie
              występują chyba w naszych biurach nagminnie. A jeśli już, to należałoby raczej
              oczekiwać, że ofiarą będzie jakiś dyrektor albo może ktoś z kontroli, a nie
              zwyczajny instalator sanitarny. Mało, natychmiast po przybyciu na miejsce
              dowiedzieli się, że zbrodnia została uprzednio zaplanowana i publicznie omówiona
              przez liczne grono osób. Co mogli sobie o tym pomyśleć normalni ludzie, jakimi
              bez wątpienia są pracownicy władz śledczych? Zaraz na wstępie natknęli się na
              nasze rozmaite dziwactwa i stanęli w obliczu najtrudniejszej dla siebie
              sytuacji: nieboszczyk i dwudziestu podejrzanych. Dwadzieścia osób, z których
              każda miała szansę go zabić, a żadna właściwie nie miała powodu. Albo też każda
              mogła mieć powód... Zorientowali się już niewątpliwie, że śmierć Tadeusza
              przyczyni nam mnóstwa zmartwień i kłopotów... A korzyść? Czy znajdą kogoś, komu
              ta śmierć przyniosła jakąś korzyść? Co teraz zrobią? Będą badać nasze prywatne
              życie, sprawdzać alibi?... Jakim sposobem znajdą sprawcę? I kto z nas, do
              diabła, jest tym sprawcą?!... Wypełniła mnie paląca ciekawość i gorące
              pragnienie znalezienia się chociaż na chwilę na ich miejscu, po ich stronie.
              Gnębiona tymi uczuciami przyjrzałam się pięknemu prokuratorowi. Rzeczywiście,
              istny wybryk natury! Kto to widział, żeby prokurator tak wyglądał! Może by go
              poderwać i tą drogą uzyskać jakieś możliwości uczestniczenia w śledztwie? Już
              niejeden mężczyzna wygłupił się dla kobiety... Nie, nic z tego, tak
              nieprzyzwoicie przystojny facet jest z pewnością odporny na damskie umizgi, nie
              warto nawet próbować... Wybryk natury, siedzący na skraju biurka Witka, przerwał
              mi moje rozmyślania, zmuszając do skupienia. - Niech nam pani wyliczy
              szczegółowo wszystkie rozmowy telefoniczne, prowadzone w waszym pokoju... Od
              rana. Poczułam lekki niepokój. Rozmowy telefoniczne? Święci pańscy, przecież
              sama wymyśliłam poprzednio, że Tadeusz został wywołany do sali konferencyjnej
              telefonem! Czyżby i to było prawdą?... Było prawdą! Z dalszych pytań pojęłam
              niezbicie, że o dwunastej trzydzieści pięć przeklęty telefon wywabił ofiarę z
              pokoju, usuwając ją zarazem definitywnie z pola widzenia, pozostałych przy życiu
              współpracowników. Na domiar złego wyraźnie było widoczne, że podejrzewają mnie o
              jego autorstwo. - Nie, proszę panów - powiedziałam kategorycznie. - Przyjmijcie
              do wiadomości raz na zawsze: poza wymyśleniem wszystkiego wstępnie nie kiwnęłam
              palcem w tej sprawie. Nie ruszyłam się z miejsca. Siedzę w pokojuz trzema
              facetami, którzy wprawdzie wychodzili, ale pojedynczo. Nigdy wszyscy razem!
              Jeden siedzi przede mną, jeden za mną, a jeden obok mnie. Przynajmniej dwóch
              musi mnie widzieć. Czy świadectwo dwóch osób wam wystarczy? - Na razie jeszcze
              nie mamy tego świadectwa - mruknął kapitan. Pomyślałem sobie, że jeżeli ten
              cymbał, Leszek, w przypływie poczucia humoru oświadczy, że nie zwracał na mnie
              uwagi i że nie zauważyłby, nawet gdybym stała na głowie, to nie pozostanie mi
              nic innego, jak tylko udowodnić, że nie miałam powodu. To znaczy przyznać się do






              przestępstwa! Przesłuchanie zaczęło się robić coraz bardziej interesujące i
              nieco zagadkowe. Pytania o reakcję i poczynania wszystkich obecnych, o prywatne
              kontakty i powiązania z nieboszczykiem były zrozumiałe. Jasne, że usiłują
              znaleźć jakiś rozsądny motyw, słusznie powątpiewając, że go ktoś zabił za
              opóźnienie projektu. Zrozumiałe jest też, że badają nasze alibi, starając się
              wreszcie kogoś wyeliminować, bo dwadzieścia sztuk zbrodniarzy to stanowczo za
              dużo, nawet dla ludzi otrzaskanych z przestępstwami. Ale stopniowo zaczęły padać
              pytania zdumiewająco celne! Tajemniczym sposobem kojarzyli ze sobą różne sprawy
              i osoby, trafiając w sam środek tarczy. Łączyli Kacpra z Moniką, Włodka z pewną
              panią, dziwnie dużo wiedzieli o dodatkowych zarobkach Kazia, o interesach Kajtka
              i Jarka... Skąd? Kto, u diabła, mógł im o tym powiedzieć? Byłam mniej więcej
              zorientowana, co usłyszeli w czasie wstępnego badania personelu w poszczególnych
              pokojach. Nikt się nie rozwodził nad prywatnymi sprawami. Przede mną odpowiadał
              w gabinecie tylko Janusz, ale Janusz nie mógł ich o tym poinformować z tego
              prostego powodu, że sam wiedział mniej niż oni. Żadnych badań poza terenem
              pracowni nie zdążyli jeszcze przeprowadzić, więc co, u licha? Niesą przecież
              jasnowidzący? Tak mnie to zaintrygowało, że zapomniałam o ostrożności,
              odpowiadając na pytania szczegółowo i z wielkim przejęciem, kiedy nagle padły
              słowa, które zabrzmiały mi w uszach nadzwyczaj niemile: - A pani? Czy nie
              prowadziła pani przypadkiem jakichś interesów finansowych z zamordowanym?
              Trafiona celnym strzałem milczałam, udając, że sobie przypominam, bo nie
              wiedziałam, co odpowiedzieć. Wiedzą czy nie?... Skąd wiedzą?!...
              - Czy nie zaciągała pani przypadkiem jakiejś pożyczki? - spytał z jadowitą
              uprzejmością prokurator. - Od denata? - Albo może wspólnie z denatem?... Trwałam
              w rozterce i nadal w milczeniu. Z jednej strony nie miałam najmniejszej ochoty
              stawiać przed sądem w charakterze oskarżonej o przestępstwo natury finansowej, a
              z drugiej owo przestępstwo zdejmowało ze mnie podejrzenie o zamordowanie
              Tadeusza. Nie miałam pojęcia, co wybrać. Uznałam, że jeśli wiedzą, to i tak mi
              nic nie pomoże, a jeśli nie, to zawsze jeszcze zdążę się wyprzeć, więc tym
              bardziej na razie milczałam. - Dziękujemy pani - powiedział nagle prokurator i
              zanim zdążyłam oprzytomnieć, przesłuchanie okazało się skończone. Podpisałam
              kilometrowy maszynopis sierżanta i wyszłam z gabinetu głęboko zaniepokojona.
              "Przede mną pytali tylko Janusza, który znał moje interesy z Tadeuszem. Janusz
              im powiedział?... Niemożliwe! - Janusz, coś ty im nagadał? - spytałam, siadając
              przy swoim stole. - Sprawdzaliśmy szyje, czy ktoś nie ma śladów duszenia -
              odparł Janusz. - Wyobraź sobie, wszyscy mają czyste! Jakaś mania mycia, czy co?
              - Zostaw szyje...-przerwałam.
              - Ale kartki zginęły - przerwał mi z kolei Wiesio. - Pytałem wszystkich i nikt
              się nie przyznaje. Ciekawe, co się z nimi stało. - Zeszły same z tablicy
              ogłoszeń i ze zmartwienia utopiły się w wychodku - powiedziałam z gniewem. -
              Przestańcie się wygłupiać! Słuchaj no ty, odpowiadaj natychmiast, dlaczego mnie
              wsypałeś? - Ja cię wsypałem? - oburzył się Janusz. - No wiesz! Broniłem cię jak
              idiota! Wstręt mnie już ogarniał, ale musiałem cię uniewinniać. Zaświadczyłem,
              że nie widziałem, żebyś wychodziła z pokoju i dusiła Tadeusza, za to jak sam
              wychodziłem, to mnie głupio spytałaś, ile jest sześć minus dziewięć. - A, to
              rzeczywiście świetny dowód mojej niewinności! A coś im mówił o moich machlojkach
              z Tadeuszem? O tych pięciu patykach? - Nic, jak Boga kocham! Zwariowałaś? Za
              kogo mnie" masz?! - W ogóle cię o to nie pytali?
              - Pytali, co nie mieli pytać. Powiedziałem, że nic nie wiem. Tadeusz, owszem,
              przychodził do pokoju, wszyscy przychodzili, rozmawiali z tobą prywatnie i
              służbowo, ale o czym, to ja nie wiem. Nie przysłuchiwałem się. - No to skąd
              wiedzą, do diabła?!
              - Jak to? Wiedzą?!...
              - Wiedzą. Przypomnij sobie dokładnie, może ci się coś wyrwało? - No przecież nie
              jestem pijany! Przysięgam, że pary z gęby na ten temat nie puściłem! Wygłupiłem
              się za to zupełnie z czym innym... - Z czym? Janusz odwrócił się, pisnąwszy
              kręconym krzesłem, sięgnął po papierosa i z zakłopotaniem popatrzył na płonącą
              zapałkę. - Skołowali mnie trochę. Najpierw wypierałem się tych wiadomości o
              tobie, potem dowiedziałem się od nich, że Kacper się rozwodzi, jak Boga kocham,
              nic o tym nie wiem, a potem mnie spytali, co miał prywatnie Witek do Tadeusza.
              Coś wreszcie musiałem wiedzieć i trochę to głupio wyszło, bo przyznałem się, że






              ich razem widziałem, a do tej pory nie wiem, gdzie i kiedy to było. Zdaje się,
              że się plątałem w zeznaniach. - No to można ci pogratulować - powiedziałam
              zgryźliwie i zamyśliłam się. Więc z Januszem to samo co ze mną... Celne strzały
              w nasze prywatne życie. - Cholernie głodny jestem - oświadczył nagle Leszek z
              niezadowoleniem. - Wy nie? Nie zjedlibyście na przykład kurczaka? Z nadzionkiem?
              - Ten znów swoje zaczyna - powiedziałam gniewnie, wyrwana z zamyślenia, bo mnie
              zawsze denerwowały kulinarne marzenia Leszka. - Już pan nic innego nie ma w
              głowie, tylko kurczaki z nadzionkiem? - Jeszcze zajączki... - wtrącił WiesiO.
              - A zwykłej kiełbasy nie łaska?
              - Nie ma kiełbasy - westchnął Leszek smutnie. - Jak byłem rano w sklepie, to był
              tylko pasztet. - Jaki pasztet? - zainteresował się Janusz. - W puszkach czy w
              tubach? - W słoiku i na wagę.
              - Pasztet w tubach? - spytał Wiesio z niedowierzaniem. - Gdzie ty widziałeś coś
              takiego? Sprzedała pasztet w tubach? - No pewnie i to bardzo dobry lepszy niż te
              inne. Sprzedawali, a jak teraz, to nie wiem. - Gdzie?!
              - Na Żoliborzu. Na placu po prawej stronie.
              - Co ty mówisz, gdzie plac ma prawą stronę?
              - A rzeczywiście. Czekaj, jakby ci tu wytłumaczyć?..
              - Zlokalizuj w stosunku do stron świata - zaproponowałam, bo też mnie
              zainteresował pasztet w tubach. - Jak stoisz twarzą do północy, to gdzie? - A
              gdzie jest północ? - zaciekawił się Janusz.
              - Na Bielanach.
              - Bielany są na wschodzie - Zaprotestował Wiesio. - Na Marymoncie. - Na jakim
              Marymoncie?! W Łomiankach! No, jak stoisz gębą do Gdańska, do morza! - Aha, do
              Szwecji?
              - Tak, a tyłem do Krakowa.
              - Rozumiem - powiedział Janusz z wyraźną ulgą. - To po lewej. - Tam jest bardzo
              dużo sklepów spożywczych - powiedział Wiesio powoli i w zamyśleniu. - Chyba z
              pięć... - Ja to widziałem z miesiąc temu... - ciągnął Janusz, również popadając
              w zamyślenie. - Nie, więcej... - dodał Wiesio po chwili ciągle tym samym tonem,
              patrząc w okno niewidzącym spojrzeniem, Janusz się nagle do niego odwrócił. -
              Skąd ty wiesz, kiedy ja tam byłem? - spytał z urazą. - Chyba ja wiem lepiej? -
              Ja mówię, że więcej sklepów!
              - No to obejdź wszystkie - poradziłam mu i też się zamyśliłam, usiłując wrócić
              do tematu, z którego wytrącił mnie pasztet w tubach. Janusz się nagle znów
              odwrócił. - Złamałem się - oświadczył ze skruchą. - To było mniej niż miesiąc
              temu. Jak wyjeżdżał ten mój kumpel, Jugosłowianin, to razem kupowaliśmy ten
              pasztet... - Gdzie on mieszkał? - przerwał mu Wiesio.
              - .. w tubach - dodał rozpędzony Janusz.
              - W tubach mieszkał?!
              - Nie, w tubach kupował... Zniecierpliwili mnie tym wreszcie. - Na litość boską,
              przestańcie prowadzić tę idiotyczną rozmowę z opóźnionym zapłonem, bo nie mogę
              sobie przypomnieć, o co mi chodziło! - A, właśnie - ożywił się Janusz. - To nie
              tobie chodziło, tylko mnie. Teraz sobie właśnie uprzytomniłem, gdzie ja
              widziałem Witka z Tadeuszem. Właśnie na placu Wilsona przy tym pasztecie w
              tubach! - Odpowiedział Wiesio z umiarkowanym zainteresowaniem.
              - Też go kupowali?
              - Głodny jestem - powtórzył Leszek niecierpliwie. - Chyba spróbuję ich namówić,
              żeby mnie puścili do sklepu. - Jak cię puszczą, to kup dla wszystkich, może być
              ten pasztet... Zaprzątnięty bez reszty myślą o jedzeniu, Leszek wyszedł.
              Skupiliśmy się wszyscy troje przy stole Janusza, na nowo pogrążeni w śledczych
              rozważaniach. Witek był na ogół tajemniczy i nikt z nas nie przypuszczał, żeby
              go cokolwiek, poza biurem, miało łączyć z Tadeuszem. A Janusz widział ich razem
              późnym popołudniem... - Teraz już to sobie dokładnie przypominam, w, oczach mam
              ten widok. Stali obaj koło wozu Witka i Witek tak jakoś wyglądał, jakby chciał
              odejść, a Tadeusz go zatrzymywał. Mówił coś do niego. Witek był chyba
              zdenerwowany, chociaż po nim to nie bardzo widać... Ale tak mi się jakoś wydało.
              A potem się nagle odwrócił, jakby go piorun strzelił, popatrzył na Tadeusza i
              obaj wsiedli do samochodu... - A ciebie nie widzieli?
              - Nie, bo ja byłem w sklepie. Po ten pasztet...
              - Co mu takiego mógł powiedzieć?






              - A cholera go wie. Od Witka się nie dowiesz, a od Tadeusza tym bardziej. -
              Słuchajcie, w tym coś musi być. Te gliny, tam w gabinecie, wiedzą, co robią.
              Przez cały czas doszukują się naszych prywatnych powiązań z nieboszczykiem i mam
              wrażenie, że w tym chcą znaleźć motyw zabójstwa... - No przecież bez powodu nikt
              go chyba nie udusił - powiedział Wiesio krytycznie. - Właśnie. Zastanówmy się
              szybko, czy był jakiś służbowy powód. - Dlaczego szybko?
              - Bo na pewno nie było, zrzucimy to z głowy i będziemy się mogli skupić na
              prywatnych powodach. Po krótkich rozważaniach uznaliśmy niezbicie, że z przyczyn
              służbowych raczej by go każdy chętnie wskrzesił. A prywatnie?... - No to bierzmy
              się za tego Witka. Co on mógł mieć prywatnie do Tadeusza? - Może... - powiedział
              Janusz i nie dokończył, bo z sąsiedniego pokoju dobiegł nas nagle potężny rumor
              i jakieś niezwykłe hałasy. Bez namysłu zerwaliśmy się z miejsc i popędziliśmy
              tam, popychając się nawzajem. Widok, jaki ukazał się naszym oczom, był tak
              osobliwy, że na chwilę nas zamurowało. Na środku pokoju klęczał przed Moniką
              Kacper, całował ją po rękach i jęczał rozdzierająco: - Przebacz! Przebacz!...
              Monika, wyglądająca jak wcielenie furii, usiłowała wydrzeć mu ręce, a za nią
              stał Kajtek,-którego oblicze najwyraźniej w świecie wskazywało, że przed chwilą
              dostał w pysk. Źródłem największego hałasu był Stefan, wytrząsający pięściami
              nad głową skulonej na trójkątnym stołku, śmiertelnie zapłakanej Wiesi. Wytrząsał
              pięściami i zduszonym głosem wrzeszczał rozmaite niezbyt cenzuralne rzeczy,
              mające zapewne obrazować jego o niej opinię. Zdenerwowany Zbyszek usiłował go
              uspokajać, czyniąc to zarówno bezskutecznie, jak i bez przekonania. Wszystko to
              razem tworzyło zdumiewającą scenę, której przyglądaliśmy się w osłupieniu,
              wetknąwszy głowy w drzwi. - Ho, ho - powiedział Wiesio z wyraźnym uznaniem.
              Tkwiący obok niego oniemiały Janusz nagle jakby się ocknął. - Spokój!!! - ryknął
              głosem niczym trąba jerychońska.
              Całe zgromadzenie na moment zamarło i wytrzeszczyło na niego oczy. Przez kilka
              sekund ten żywy obraz trwał w bezruchu, aż Janusz, równie nieoczekiwanie, jak
              krzyknął, odwrócił się i uciekł. To spowodowało natychmiastową zmianę
              konfiguracji i dziwaczna scena uległa zakończeniu. - Co to było? - spytałam z
              szalonym zaciekawieniem, ale przyjrzawszy się im dokładniej, uznałam, że
              odpowiedzi mogę oczekiwać tylko od Alicji. Wszyscy inni najwyraźniej w świecie
              stracili przytomność umysłu. - Co tu było, na litość boską, natychmiast
              odpowiedz! - domagałam się usiłując ją oderwać od bliskiego apopleksji Stefana.
              - Jeszcze go szlag trafi - odparła Alicja z niepokojem. - Nie wiesz, czy tu ktoś
              nie ma kieliszka wódki? - Do tej pory?! nawet jeśli mieli, to z pewnością już
              dawno wypili. Daj mu trochę wody i niech głęboko oddycha.
              - Po co ma głęboko oddychać? To pomaga?
              - Nie, ale zajmie się tym i wściekłość mu przejdzie. Po krótkim namyśle, Alicja
              kiwnięciem głowy przyznała mi słuszność. Zrezygnowałam na razie z uzyskania
              wyczerpujących informacji, przyniosłyśmy wody od razu w kilku szklankach i
              rozdałyśmy wszystkim obecnym, nie wyłączając Marka, który dopiero w tej chwili
              wszedł do pokoju. - Co to? - spytał z lekkim zdumieniem, podejrzliwie oglądając
              otrzymane naczynie. - Woda? Czy ja to muszę wypić? - Nie pij, jak nie chcesz,
              zostaw sobie na wszelki wypadek. Nie wiadomo, co tu jeszcze będzie. - Myślałem,
              że picie wody należy do specjalnego rytuału śledztwa, coś tak jak ten osioł z
              brzuchem... W pokoju wciąż jeszcze panowało potężne zamieszanie. Z największym
              trudem, po długich wysiłkach zdołałam się wreszcie dowiedzieć, o co chodzi, i to
              niedokładnie. Zaraz po mnie wezwali na egzamin Stefana, jako najbliższego
              współpracownika ofiary. Trzeba szczęścia, że wzywając go trafili akurat na
              chwilę, kiedy Wiesia publicznie oznajmiała rewelacyjne rzeczy. Oświadczyła
              mianowicie, że Tadeusza zabił Stefan z zazdrości o nią, a jako drugą wersję
              przyjęła popełnienie morderstwa przez Monikę, która jej zdaniem pragnęła ukryć w
              ten sposób fakt współżycia równocześnie z Kacprem i z Kajtkiem. W myśl
              wypowiedzi Wiesi Stolarek o tym wiedział i Monika w sposób radykalny zamknęła mu
              usta na wieki. Wiesia wygłaszała to wszystko, stojąc tyłem.do drzwi w pokoju
              sanitarnych, a za nią stał pan kapitan, cierpliwie wysłuchujący jej oracji.
              Stefan nie zdążył zareagować na przemówienie Wiesi, bo został wepchnięty do
              gabinetu, ale natychmiast po wyjściu stamtąd powetował to sobie. Wynikiem
              piekielnej awantury, z którą wpadł do środkowego pokoju, gdzie schroniła się
              wystraszona Wiesia, była wspaniała furia Moniki i zdumiewający czyn Kacpra,






              który ni z tego, ni z owego lunął w pysk swego potomka i padł na kolana przed
              Moniką z owym rozdzierającym krzykiem: "przebacz, przebacz". Tego już nikt nie
              mógł zrozumieć, a Kacper, przyszedłszy do siebie, odmówił jakichkolwiek
              wyjaśnień. Najmniej zdziwienia wzbudziło we mnie sponiewieranie Kajtka, bo
              znałam nieco oryginalne metody wychowawcze Kacpra. Tresował swoich synów,
              łagodnie mówiąc, staroświecko. Dorośli faceci całowali ojca w rękę i z pokorą
              przyjmowali iście szlacheckie lanie na kobiercu, co im nie przeszkadzało chodzić
              ze srogim rodzicem na wódkę. Całe biuro o tym wiedziało i wszyscy już do owych
              osobliwości przywykli. Natomiast nigdy dotychczas w tak dziwny sposób nikt z
              personelu nie wyrażał skruchy. Nie zdążyłam sobie uporządkować zdobytych
              wiadomości, bo tę właśnie chwilę władze śledcze wybrały na wyniesienie zwłok
              Tadeusza z sali konferencyjnej. Zaprzątnięte awanturą grono zapomniało niemal o
              zasadniczej przyczynie wszystkich wydarzeń, zwłaszcza że owa przyczyna ciągle
              jeszcze wydawała się nam kompletnym absurdem. Najbardziej zaprzyjaźnieni z
              Tadeuszem byli Jarek i Kajtek. Jarek, w oparach świeżo nadużytego alkoholu, miał
              spóźnione reakcje i fakt śmierci Stolarka jeszcze do niego w pełni nie dotarł, a
              Kajtek milczał. Milczał nawet wtedy, kiedy dostał od ojca w pysk. Reszta
              reagowała w zasadzie prawidłowo, to znaczy, uznawszy katastrofę za
              nieodwracalną, poniechała łamania rąk i zajmowała się sprawami żywych.
              Nieboszczyk jest jednak nieboszczykiem, toteż teraz nagle widok zwłok,
              przykrytych plastykową płachtą, wynoszonych na noszach, uczynił wstrząsające
              wrażenie. Zanim milicjanci zdołali się przedostać przez wąskie wyjście z sali,
              już cały personel zdążył zgromadzić się na korytarzu i z konieczności utworzyć
              długi szpaler. Żegnany grobowym milczeniem nagle ucichłych współpracowników po
              raz ostatni świętej pamięci Stolarek opuścił progi biura. - No i koniec -
              powiedział z goryczą Janusz. - Był człowiek, nie ma człowieka... Wszystkim nam
              się zrobiło na nowo nieprzyjemnie i staliśmy tak, milcząc, w tym szpalerze,
              chociaż za noszami już dawno zamknęły się drzwi. Nagle na środek wystąpił
              Włodek, ciągle bladozielony na twarzy. - Koleżanki i koledzy... - powiedział
              natchnionym głosem. - Nie! - krzyknęła Alicja. - Wszystko zniosę, ale nie
              przemówienie! Zabierzcie stąd tego bałwana!... - Daj spokój, Włodek-powiedział
              znękany Zbyszek.
              - Przyszła chwila... - ciągnął Włodek z uporem, nie zwracając uwagi na protesty
              - która jest dla nas... dla nas... - Dla nieboszczyka tym bardziej - powiedział
              stanowczo Andrzej, wziął Włodka za ramię i wepchnął do pokoju. - Chwała Bogu -
              westchnęła z ulgą Alicja. - Co za praworządny kretyn! - Cóż chcesz, miał taką
              wyjątkową, wzruszającą okazje. Trudno przypuszczać, że ktoś dla jego satysfakcji
              popełni następne morderstwo - powiedział Kazio, wzruszając ramionami. Opuścił
              szpaler i wszedł do pokoju. To był krótki antrakt. Władze śledcze zwiększyły
              tempo, prowadząc przesłuchania w dwóch pomieszczeniach naraz i zanim się
              zdążyliśmy obejrzeć, na terenie pracowni zaczęły wybuchać dantejskie sceny.
              Zrezygnowałam z kojącej atmosfery naszego pokoju, bo nie mając czasu myśleć,
              usiłowałam przynajmniej możliwie dużo zobaczyć i usłyszeć. Obie z Alicją
              stanęłyśmy sobie w jedynym pustym miejscu, pod lustrem koło szatni. Jak się
              okazało, to był znakomity punkt obserwacyjny. Najpierw z sali konferencyjnej
              wypadł niesłychanie zdenerwowany Kazio, który dotychczas, poza bredniami
              wygłoszonymi na samym początku, zachowywał filozoficzny spokój. Natychmiast za
              drzwiami natknął się na nas. - Słuchajcie, co to znaczy? - krzyknął w okropnym
              wzburzeniu. - Kto im udzielał jakichś prywatnych informacji?! Przecież to jest
              skończone świństwo, co to kogo obchodzi, co robiłem przed miesiącem w
              delegacji?! Co to ma wspólnego z tą idiotyczną zbrodnią?! - Tylko spokój może
              nas uratować, panie Kazimierzu - powiedziałam łagodnie. - Niech pan zachowa
              zimną krew i niech pan powie, o co pana pytali? - O idiotyzmy! - huknął Kazio
              gromko. - O idiotyzmy!
              - Dobrze, idiotyzmy - zgodziła się Alicja. - Sprecyzuj te idiotyzmy. Bardzo
              daleki od zimnej krwi Kazio mętnie streścił zainteresowania przedstawicieli
              praworządności. Zrozumiałyśmy z tego, że jego hulaszczy tryb życia na
              delegacjach budził ich poważne zastrzeżenia. - Pytali mnie, czy pamiętam tę
              blondynkę z Monopolu we Wrocławiu - mówił Kazio, ciągle wzburzony, ale na to
              wspomnienie jakby nieco łagodniejąc. - No pewnie, że pamiętam, dlaczego mam nie
              pamiętać, miała takie nogi, że wstyd byłoby zapomnieć. Kto wie, czy nie lepsze






              niż pani, pani Joanno... No nie, może nie lepsze, ale takie same. - Dziękuję
              panu, panie Kazimierzu - powiedziałam z uczuciem. - Zostaw na razie jej nogi i
              mów dalej. Co ma blondynka do Tadeusza? - A bo ja wiem? O to samo ich spytałem.
              Potem mnie pytali, z czyich pieniędzy płaciłem rachunek, coś podobnego! A potem
              się przyczepili do takiej jednej sprawy, która przyschła już dawno temu,
              prowadziłem kiedyś taką jedną budowę i miałem kłopoty z materiałami... Skąd oni
              to wywlekli? A potem znów zaczęli o jednej brunetce z Jeleniej Góry, przyznaję,
              że miała biust jak Lollo-brigida, ale co to ma do rzeczy? - To ja nic nie
              wiedziałam, że ty jesteś taki Casanovą - powiedziała Alicja z wyraźnym
              zaciekawieniem. Kazio machnął gniewnie ręką, ale twarz mu się zaczęła
              rozjaśniać. - Tylko tego brakuje, żeby to doszło do Alinki - mruknął trochę
              niespokojnie. Przyglądałam mu się w zamyśleniu, bo coś mglistego zaczęło mi się
              snuć po głowie. - Kto wtedy jeździł z panem w delegację? - spytałam nagle w
              natchnieniu. - Niech pan sobie przypomni. - Kto jeździł? Zaraz... We Wrocławiu
              był Włodek i Stefan. A w Jeleniej Górze?... Zaraz, zaraz... Raz był Włodek i
              Kacper, a raz Tadeusz i też Kacper. - A niech pan sobie jeszcze przypomni, czy
              przypadkiem we Wrocławiu Włodek się nie zalecał do tej blondynki? - A owszem,
              zalecał się, a skąd pani" wie?
              - Taka jestem jasnowidząca... Niech się pan nie martwi, jeśli pan nie zabił
              Tadeusza, to panu nic nie będzie. - Kto go mógł zabić, jak myślicie? - spytał
              Kazio, mimo woli rzucając okiem do lustra. - Jeszcze nie wiemy, ale jak będziemy
              wiedziały, to ci powiemy - zapewniła go Alicja. Kazio przestał patrzeć w lustro.
              - Ja bym tylko chciał wiedzieć, co za świnia doniosła o tym wszystkim milicji.
              Niech ja go w ręce dostanę!... Tknięty nagle jakąś myślą, na nowo zdenerwowany
              porzucił nas i popędził do pokoju. Za chwilę dobiegły nas stamtąd gniewne
              okrzyki. - Co podejrzewasz? - spytała z zaciekawieniem Alicja. - Dlaczego go
              pytałaś o tamtych? Nie zdążyłam jej odpowiedzieć, bo z drugiego przedpokoju
              wybiegła Danka, czerwona na twarzy, z rozwianym włosem i ze łzami w oczach.
              Zmierzała do umywalni, ale po drodze trafiła na nas. - To świnia! - krzyknęła,
              głęboko rozżalona. - Ostatnia świnia!... - Co za urodzaj na nierogaciznę? -
              powiedziała zdumiona Alicja. - Istny chlew, a nie biuro... Nie mniej wzburzona
              niż Kazio Danka wykrzyczała do nas mnóstwo kalumnii na Jarka, który, jej
              zdaniem, poinformował władze śledcze o jej zupełnie, prywatnych sprawach. Drobny
              fakt, że Jarek jeszcze nie był przesłuchiwany jakoś uszedł jej uwadze. Coś
              mglistego zaczęło mi się snuć po głowie coraz wyraźniej. Pełne goryczy
              wynurzenia Danki przerwało jej spojrzenie w lustro. - Jezus, Maria! - krzyknęła
              i zniknęła w umywalni.
              - Zaczyna mnie to ciekawić - powiedziała Alicja. - To co podejrzewasz? - Zaraz
              ci powiem, tylko powiedz przedtem, co cię ciekawi? - Jak to co, twoje
              podejrzenia?...
              - Nie, przedtem mówiłaś, że jedna rzecz cię ciekawi. Co za rzecz? - A właśnie...
              - Idę do sklepu z eskortą - przerwał nam przechodzący Leszek. - Co pani kupić? -
              Wszystko jedno - odparłam w roztargnieniu, zajęta Alicją. - Chleba i pasztetu. -
              Mnie też! I paczkę Żeglarzy...
              - No co cię ciekawi, do diabła?! W tym momencie w środkowym pokoju rozległ się
              potężny ryk. Tym razem przedstawienie robił Ryszard. - Mnie tu nikt nie będzie
              szantażował! - wrzeszczał, waląc w stół oprawionym w twarde okładki projektem
              wstępnym ośrodka campingowego. - Ja się szantażować nie pozwolę! Nie pozwolę!!
              Dość tego!!! - Bzdura! - wrzeszczał Zbyszek, usiłując go przekrzyczeć. - Pan
              cierpi na manię prześladowczą! - I jeden, i drugi! - darł się Ryszard nie
              słuchając. - Obaj nawzajem siebie warci!... - Oszalał - powiedziała-Alicja z
              dezaprobatą i stanowczym ruchem wyjęła mu z ręki wstępny projekt ośrodka
              campingowego. Ryszard, nie zwróciwszy na to żadnej uwagi, wypowiadał się dalej
              grzmiącym głosem.
              - Co mu się stało? - spytałam z zaciekawieniem.
              - Drobna różnica zdań na temat metod działania w, stosunkach służbowych -
              wyjaśnił Marek uprzejmie. - Szczerze mówiąc nic z tego nie rozumiem. - Za to ja
              rozumiem - oświadczyła Alicja spokojnie.
              - Chodź stąd, on robi stanowczo za dużo hałasu. Wszystko ci wyjaśnię. Stanąwszy
              znów na posterunku pod lustrem poczułam się nieco skołowana. Co się dzieje w tym
              biurze, na litość boską? Istne trzęsienie ziemi! - Przez przedpokój przeszła






              nagle Monika jak chmura gradowa, minęła nas bez słowa i zniknęła w swoim pokoju.
              Popatrzyłyśmy za nią i spojrzałyśmy na siebie. - Mów - zażądałam stanowczo. -
              Jeżeli jeszcze raz nam ktoś przeszkodzi, popełnię następne morderstwo. Tu się
              różne rzeczy wykrywają i to stanowczo za szybko. Nie mogę za nimi nadążyć,
              pomiesza mi się wszystko i w rezultacie zamiast znaleźć zbrodniarza, dostanę
              fijoła. Mów najpierw, co cię ciekawi. - Czekaj - odparła Alicja i wykorzystując
              bliskość lustra wydłubała sobie z oka rzęsę. - Zaczynam się czuć oszołomiona. We
              mnie też się budzą dziwne podejrzenia - odwróciła się i popatrzyła na mnie
              trochę niepewnie. - Nigdy w życiu nie wierzyłam w duchy, ale teraz mam
              nieodparte wrażenie, że oni rozmawiali z nieboszczykiem... Kiwnęłam głową, bo
              natychmiast ją zrozumiałam. To było właśnie to, co mi się tak mgliście tłukło po
              głowie. Oczywiście konwersacja z nieboszczykiem była wykluczona, ale w tym
              tkwiło sedno rzeczy. - Skup się - powiedziałam uroczyście. - przed nami długa
              nocna rodaków rozmowa. W trzech zdaniach tego nie załatwimy, zacznijmy w
              porządku chronologicznym. Co cię od początku ciekawi? - Może byśmy gdzieś
              usiadły? - powiedziała Alicja. - Nie umiem rozmawiać na stojąco. - Nie ma gdzie,
              wszędzie koniec świata. Jutro usiądziesz. - No trudno, słuchaj. Wyobraź sobie,
              byłam w wychodku jeszcze przed śmiercią... - Teraz jesteś już po śmierci?...
              - Tadeusza!... Nie wygłupiaj się, tylko słuchaj. Miałam zamiar umyć ręce, ale
              zrezygnowałam z tego, bo -z pokoju Olgierda dochodziły niezwykłe odgłosy.
              Zupełnie zaskakujące. - Olgierd się zalecał do Moniki?
              - Przeciwnie...
              - Co przeciwnie? Odpychał ją ze wstrętem?
              - Głupiaś. Przestań mi przerywać. Tam był Zbyszek z jakąś babką. Przemawiał do
              niej strasznie czule. Poczułam się tym głęboko poruszona. - Co mówił?
              - Czekaj, żebym nie przekręciła. Mówił: "Kiziu, nie martw się, ja to załatwię.
              Wszystko będzie dobrze, nikt się nie dowie"... A potem jeszcze kilka razy
              powtórzył "moje kochanie" z przerwami... - Moje kochanie z przerwami? Co to
              jest?
              - Nie kochanie z przerwami, tylko czynił przerwy. Między jednym kochaniem a
              drugim. Mało hałaśliwe, ale zupełnie jednoznaczne, nigdy w życiu nie czyniłaś
              takich przerw? - Co? A owszem, czyniłam...
              - No właśnie... Nie masz pojęcia, jak mnie to zdziwiło, bo kto? Zbyszek? Ten
              wzór cnót?! I cholernie mnie ciekawi, która to była. W pierwszej chwili
              myślałam, że Monika, ale po pierwsze nie mogłam sobie zestawić Moniki z tą
              Kizią, a po drugie okazało się, że Monika cały czas siedziała u Witka w
              gabinecie razem z Olgierdem. Jak myślisz, która to? Nic nie mówiłam, bo w ogóle
              nie potrzebowałam myśleć. Wiedziałam, która, równie dobrze, jak i to, że Alicja
              podejrzewa mnie. Pokręciłam głową. - Nie ja, wbrew twoim przypuszczeniom. Moje
              kontakty ze Zbyszkiem należą do przeszłości, a zresztą nigdy nie weszły w
              stadium czułego szeptania. A w każdym razie nie na terenie pracowni. To bardzo
              interesująca wiadomość... - Co teraz? - spytała Alicja, bo długą chwilę
              milczałam, usiłując jakoś uporządkować sobie klepki. Nie bardzo mi to
              wychodziło, zwłaszcza że panujące dookoła zamieszanie zupełnie nie sprzyjało
              myśleniu. - Będę do ciebie mówiła - powiedziałam stanowczo. - Ty słuchaj i
              wtrącaj się w stosownych chwilach. Może coś z tego wyniknie... Ciebie jeszcze
              nie egzaminowali? - Nie.
              - To dobrze. Mnie już. I mam nieodparte wrażenie, że jeżeli tylko trochę
              pomyślę, to już będę wszystko wiedziała. Co za męczące uczucie!... Słuchaj, oni
              wiedzą o nas dziwnie dużo, znacznie więcej niż my sami. To piekło, które się tu
              rozpętało, znakomicie o tym świadczy. Można byłoby przypuszczać, że wszyscy
              sypią się nawzajem, ale ktoś musiałby zacząć pierwszy. Tymczasem pierwszy był
              Janusz, który nic nie wie o sprawach Danki, Kacpra, Moniki... Wiedział tylko o
              mnie, przysięgał, że nic o mnie nie powiedział, i ja mu wierzę. Potem byłam ja i
              z całą stanowczością stwierdzam, że oni okazali się lepiej poinformowani.
              Skąd?... - Właśnie dlatego mam to idiotyczne wrażenie, że rozmawiali z
              nieboszczykiem - odparła Alicja z niesmakiem i lekkim zakłopotaniem. - Obawiam
              się, że masz bardzo dobre wrażenie. Spróbuj sprecyzować, skąd ci się to bierze i
              od kiedy się zaczęło. - Wrażenie mi się od kiedy?...
              - Wrażenie ci się. No!...






              - Mam wrażenie, że chyba przez Kacpra... Wiem na pewno, że Kacper po pijanemu
              szlochał w kamizelkę Stolarkowi na temat swoich uczuć do Moniki. Do mnie zresztą
              też szlochał... - Czekaj! - przerwałam. - Już jestem na prostej drodze! Kto
              wiedział najwięcej o Dance? Jarek! A Jarek poszedł dopiero teraz. Potrafisz
              policzyć, ile razy Jarek był ze Stolarkiem na wódce? - A muszę liczyć?... -
              zaniepokoiła się Alicja.
              - Nie, niekoniecznie. Danka nie powiedziała, Jarek jeszcze nie zdążył. Kto znał
              moje machinacje finansowe z Tadeuszem? Wiesio, Janusz i ja. No i Tadeusz. Janusz
              nie powiedział, ja nie powiedziałam, Wiesio nie powiedział... - Skąd wiesz, że
              Wiesio?...
              - Nie rozmawiał z nimi jeszcze wtedy... To kto zostaje? Ostatnia osoba:
              nieboszczyk! Dobrze, dobrze, wiem, że to nonsens, ale w tym jest coś... No,
              włączaj się! - Czekaj - powiedziała Alicja, marszcząc brwi. - Rzeczywiście...
              Czy nie znaleźli przypadkiem czegoś wśród rzeczy Tadeusza? W tym momencie
              spłynęło na mnie olśnienie, które powinno było spłynąć już dawno. - Alicja,
              jesteś genialna! - powiedziałam uroczyście i z zachwytem. - Jesteś ósmym cudem
              świata! - Co ty powiesz - zdziwiła się uprzejmie Alicja i patrzyła na mnie
              pytająco. Tadeusz miał notes. Wielki, zielony notes, cały zapisany, doskonale mi
              znany, ponieważ prowadził w nim między innymi rachunki ze mną. Cóż innego mogły
              oznaczać podsłuchane przeze mnie słowa: "trzeba to dokładnie przestudiować...",
              jak nie znalezienie przez milicję tego notesu?! - No dobrze - powiedziała Alicja
              z powątpiewaniem. - Ale nie prowadził chyba w tym notesie pamiętnika,
              dotyczącego spraw współpracowników? - Pozwól mi się skupić, bo znów mi się coś
              rysuje. Kojarzą mi się z tym takie dziwne podejrzenia... Zawahałam się nieco, bo
              podejrzenia były bardzo niemiłe, i ciągnęłam dalej: - Wiedział o różnych osobach
              same kompromitujące rzeczy. Kazio... ten Kazio wyjaśnia najwięcej... I te krzyki
              Ryszarda... Bo właściwie dlaczego mu wszyscy pożyczali?... Przez chwilę obie
              trwałyśmy nieruchomo, wybałuszając na siebie oczy, aż Alicja gwizdnęła głośno i
              przeciągle. - Pozwól, że ci się odwzajemnię - powiedziała z kurtuazją.-Jesteś
              genialna! Po dobrej godzinie intensywnych rozważań ostatecznie zdrętwiały nam
              nogi. Dokonałyśmy pod tym lustrem olśniewającej pracy myślowej i widać nasze
              napięcie nieco osłabło, bo stan nóg zaczął nam rzutować na stan umysłu. - To
              znaczy, że ten, co miał więcej, to miał więcej - powiedziała Alicja, rozglądając
              się beznadziejnie dookoła. - Na litość boską usiądźmy! Ja już dłużej nie mogę!
              - Usiądziemy pod warunkiem, że na siedząco będziesz dalej myśleć - oświadczyłam
              kategorycznie, chociaż sama wcale nie czułam się lepiej. - Na siedząco będę
              wszystko! - przysięgła Alicja. - Na razie przestaję rozumieć w ogóle, co do mnie
              mówisz. Wobec tego przestałam do niej mówić. Zanim jednak zdążyłyśmy się
              rozstać, do przedpokoju wpadła Matylda. - Pan Włodek zasłabł! - krzyknęła w
              zdenerwowaniu. - Gdzie pani Glebowa, ona ma krople Waleriana! - Krople? -
              zdziwiła się Alicja niemrawo. - Po co! Na niego świetnie działa woda z kwiatków.
              Wieść o nędznym samopoczuciu Włodka sprawiła, że nagle odzyskałam wigor zarówno
              w nogach, jak i w głowie. Na tle wszystkiego, co zrozumiałam i czego się
              zdołałam domyślić, jego zasłabnięcie wydało mi się szczytem obrzydliwości.
              Mamrocząc gniewnie pod nosem popędziłam do pokoju sanitarnych, a Alicja po
              krótkim wahaniu popędziła za mną.
              Włodek siedział na krześle, oparty o ścianę, jeszcze bardziej zielony niż
              dotychczas, reszta obecnych była wyraźnie wzburzona, a Andrzej z filozoficznym
              spokojem wachlował go rzutem zagospodarowania terenu. Spojrzawszy na rzut,
              stwierdziłam, że to jest moje osiedle, wyjęłam mu to z ręki i zwróciłam się jak
              furia do mdlejącej ofiary.
              - Teraz to mdlejesz, tak? - powiedziałam jadowicie. - Ale o blondynce z Monopolu
              głodne kawałki wstawiać, to miałeś siłę? Oprzytomnij, niedojdo, bo jak mi Bóg
              miły, strzelę cię w ten bezmyślny pysk! Matylda wydała z siebie okrzyk zgrozy, a
              Włodek nagle otworzył oczy. - Zostaw mnie, wiedźmo - wyszeptał słabo. - Czego
              chcesz? - Chodziłeś z nieboszczykiem na wódkę?
              - Chodziłem! No to co? Nie wolno mi chodzić na wódkę? Jak z nim chodziłem, to
              jeszcze był żywy! - Zwierzyłeś mu się ze swoich sukcesów z blondynką z Monopolu,
              z brunetką z Jeleniej Góry, z rudą z Zalesia, z tą Manillą, czy jak jej tam, z
              Zakopanego...?! - Z Manuela! - wrzasnął Włodek, odzyskując nagle siły ku
              zdumieniu obecnych. - Odczep się! Co cię to obchodzi?! Zignorowałam go i






              odwróciłam się do Alicji, która natychmiast po wejściu do pokoju pośpiesznie
              usiadła na najbliższym krześle. - Widzisz? - powiedziałam, pełna rozgoryczenia.
              - Nie mówiłam? Alicja bez słowa pokiwała głową. Wszystko się nam znakomicie
              zgadzało. Włodek, jedyny projektant-elektryk naszej pracowni, jeździł na prawie
              wszystkie delegacje z projektantami innych branż. Na delegacjach czynili sobie
              nawzajem niezliczone zwierzenia rozmaitej natury. Wszystkie te zwierzenia Włodek
              przekazywał potem Tadeuszowi pod wpływem alkoholu, przy czym, na skutek jego
              kompleksu niższości na tle płci pięknej, wszelkie kontakty jego współkolegów z
              przedstawicielkami tejże płci w różnych miastach Polski ulegały w jego umyśle
              jakiemuś dziwnemu odwróceniu i opowiadał o nich jako o swoich sukcesach. Tadeusz
              go znał, wiedział, co o tym myśleć i, wsadzając go na tego konia, mógł od niego
              wyciągnąć informacje, jakie sobie tylko życzył. Włodek był źródłem wiedzy o
              Kaziu, Stefanie i jeszcze kilku innych osobach, źródłem, które mogło obficie
              zasilić zielony notes Tadeusza. Teraz urządzał przedstawienie w obawie nie o
              tamtych zdradzonych, a o siebie. W rozpędzie naopowiadał Tadeuszowi bredni na
              temat pewnej pani, która istotnie pałała do niego niestosownym sentymentem,
              zwiedziona zapewne szlachetnym wyrazem jego pięknych, niewinnych, błękitnych
              oczu. Ów sentyment był dla niego źródłem ustawicznej rozterki, z jednej bowiem
              strony pęczniał z dumy, a z drugiej zieleniał ze zgryzoty, gnębiony panicznym
              lękiem przed żoną. Ktoś nieświadomy prawdziwego stanu rzeczy rzeczywiście mógłby
              go posądzić o zgładzenie Tadeusza, człowieka, który groził, że Zdradzi żonie
              jego sekrety. O tym ostatnim upewnił mnie Andrzej., - Czy pani wie, o co oni
              mnie pytali? - powiedział, z narastającym zainteresowaniem przyglądając się
              zielonemu Włodkowi. - Skąd mam wiedzieć?
              - Czy to prawda, że Tadeusz pokłócił się z Włodkiem parę dni temu, jak
              powiedział, że ho, ho, ho, on tylko wspomni żonie! - Panie Andrzeju, już i pan
              zaczyna gadać od rzeczy? Kto powiedział, czyjej żonie? - Tadeusz. Żonie Włodka.
              O jakimś spotkaniu z kobietą o zmroku. - A rzeczywiście tak było? Kłócili się?
              - Jeszcze jak! Ale powiedziałem, że nie bardzo pamiętam, bo to tak głupio
              wyszło... Włodek odmówił wtedy postawienia pół litra. No nie, tego już sobie
              nieboszczyk nie zapisywał!
              - Kto im o tym mógł powiedzieć? - spytałam mimo woli, patrząc na Alicję, która
              bezradnie wzruszyła ramionami. - Ja - oznajmiła nagle Matylda wyzywająco i z
              determinacją. - Jak mnie pytają, to mówię prawdę. Ja tu nie mam nic do
              ukrywania. Pytali mnie, czy Stolarek się tu z kimś nie kłócił, więc
              powiedziałam. Panowie się tak awanturowali, że w całym biurze było słychać! Na
              chwilę wszyscy zamilkli, z podziwem i zgrozą patrząc na niezłomną duchem
              Matyldę. Nawet Włodek, który przedtem zerwał się z krzesła i łamiąc ręce biegał
              po pokoju, zatrzymał się i wytrzeszczył na nią oczy. - I będę mówić prawdę! -
              oświadczyła Matylda z jeszcze większą determinacją, przerywając tym zapadłą na
              krótko ciszę i wywołując ożywione i urozmaicone reakcje. - Co zrobić, Boże, co
              zrobić! - jęczał Włodek, na nowo zzieleniały. - Powiesić się - poradziłam mu
              gniewnie i jadowicie. - Wrobiłeś pół pracowni, a teraz jęczysz w obliczu
              dożywocia. Ale nie martw się, zabiłeś go w afekcie, dadzą ci najniższy wymiar
              kary... - Na miejsca!!! - ryknął nagle potężnie Janusz, wtykając głowę do
              pokoju. Ten wstrząs akustyczny przerwał dramatyczną scenę. - Czego ryczysz? -
              powiedział z niesmakiem Andrzej - Tu wszyscy nerwowi... - Na jakie miejsca? -
              zaciekawiła się Alicja.
              - Pracy! Wszyscy na miejsca pracy! Polecenie władzy ludowej. Jazda, rozbiegać
              się! Joanna, do domu! Tego, chciałem powiedzieć, do pokoju! Zanim dotarłam do
              siebie, zboczyłam jeszcze pośpiesznie i zajrzałam do Moniki. Siedziała w swoim
              pokoju, patrząc w okno i paląc papierosa, zupełnie jak przedtem Kacper.
              Odwróciła się i spojrzała na mnie. - Wyjdź stąd - powiedziała lodowatym głosem.
              - Wyjdź stąd, bo ja zaraz kogoś zabiję. Wolałabym, żebyś to nie była ty.
              Pomyślałam sobie, że wobec tego będzie to chyba Olgierd, który też musi wrócić
              na swoje miejsce przy boku Moniki. Wycofałam się bez słowa, pełna całkowitego
              zrozumienia, i spełniłam polecenie władzy, tak grzmiąco przekazywane przez
              Janusza. Zamierzałam wreszcie trochę spokojnie pomyśleć. Konferencja pod lustrem
              wydała owoce. Obie z Alicją doszłyśmy wspólnym wysiłkiem do olśniewających
              rezultatów. Tak się szczęśliwie złożyło, że pod kątem widzenia naszych bardziej
              lub mniej ścisłych przyjacielskich powiązań pracownia dzieliła się dla nas na






              trzy części. Jedna z tych części była lepiej znana Alicji, druga mnie, a trzecia
              mniej znana nam obu. O tej trzeciej części wiedziałyśmy niewiele, ale
              dostatecznie dużo, żeby sobie wszystko, co trzeba, wydedukować. W świetle
              naszych dedukcji postać świętej pamięci nieboszczyka zaczynała wyglądać mało
              świetlanie. Kto wie, czy nie gorzej niż nie znana nam postać jego żyjącego
              zabójcy... Ale nawet przy najlepszych chęciach stosowania się do zasady "de
              mortuis nil, nisi bene" pewnych rzeczy nie dało się ukryć. Stwierdziłyśmy
              niezbicie, że Tadeusz był znakomicie poinformowany o wszystkich czynach
              większości współpracowników. Wiedział o drobnych kłopotach Kazia. Zdarzało się
              bowiem niekiedy, że na drodze do podnoszenia stopy życiowej Kazio napotykał
              kłody, które umiał z dużym talentem omijać. Oczywiście daleki był przy tym od
              ławy oskarżonych, ale za to bardzo bliski utracenia nieskazitelnej opinii, która
              jako biegłemu sądowemu była mu bardzo potrzebna. Wiedział o beznadziejnej
              miłości Kacpra do Moniki i znał nastawienie żony Kacpra do owego niestosownego
              uczucia. Zdegustowana małżonka zagroziła Kacprowi podziałem mienia, do niej po
              większej części należącego, jeżeli się natychmiast nie odczepi od tej hetery.
              Kacper przysiągł, że się odczepi, i następnego dnia tę przysięgę złamał.
              Wiedział o powiązaniach opętanego myślą o wyjeździe Ryszarda z Polserviceem.
              Wiedział, że to właśnie Ryszard był osobą, która pewnego razu uczyniła kilka
              nietaktownych uwag do kogoś wysoko postawionego i te kilka uwag spowodowało w
              Polserviceie potężne zamieszanie. Gdyby lekkomyślność Ryszarda została
              rozgłoszona, mógłby się na wieki pożegnać z nadzieją wyjazdu. Znał mnóstwo
              najzupełniej prywatnych spraw Moniki, Danki, Kajtka, Stefana, Wiesi i innnych
              osób, nie mówiąc już o moich. Znał też nasze wszystkie wewnętrzne machlojki
              służbowe, godzące wprost w Witka i Olgierda. Niewątpliwie posiadał oprócz tego
              wiele wiadomości, które nam nie przyszły do głowy i których na razie nie
              umiałyśmy się domyślić. Jedno tylko było pewne: każda z tych informacji mogła
              komuś zaszkodzić. Drugą stronę medalu stanowiły długi Tadeusza.
              Wszystkim osobom, o których tak wiele wiedział, był winien pieniądze, pieniędzy
              nie oddawał, a jego długi wzrastały. Dlaczego, wobec tego, pożyczano mu nadal?
              Wytłumaczenie znalazłyśmy tylko jedno i to podbudowane szczegółowymi
              wiadomościami, jakie "miałyśmy o dwóch trzecich personelu. Poinformowani o jego
              uświadomieniu delikwenci woleli na wszelki wypadek być z nim w zgodzie i żywić
              głupią nadzieję, że, być może, to są istotnie pożyczki, które Tadeusz kiedyś
              odda... W ostatecznym wyniku konwersacji, toczonej przed lustrem, uzyskałyśmy
              jedną, niezbitą pewność: Tadeusza zabił ktoś, komu rozległa wiedza nieboszczyka
              groziła największym niebezpieczeństwem! Następnym posunięciem, jakiego
              postanowiłyśmy dokonać, miało być dyplomatyczne wybadanie współpracowników i
              uzyskanie w ten sposób danych, kto mógł być tym kimś. O kim Tadeusz wiedział
              najgorsze rzeczy? Co ktoś z nich popełnił takiego, o czym jeszcze nie wiemy, a
              co jest dla niego sprawą życia i śmierci, bezwzględnie wymagającą zachowania
              tajemnicy? Im więcej miał ktoś na sumieniu, tym więcej miał powodów do
              zabójstwa. To właśnie miała na myśli Alicja, czyniąc swoją dziwną uwagę w
              chwili, kiedy ostatecznie zdrętwiały nam nogi. Z dużym niesmakiem i lekkim żalem
              myślałam sobie, że minęły już piękne czasy średniowiecza, kiedy ustawicznie ktoś
              kogoś truł, bo tamten ktoś wiedział za dużo, kiedy wszystkie czyny były otaczane
              mrocznymi tajemnicami, kiedy w rozmaitych miejscach znajdywano zakute w kajdany
              kościotrupy i na każdym kroku można się było spodziewać zamaskowanego osobnika
              ze sztyletem. Minęły czasy zamurowywanych w wieży wiarołomnych żon i
              uśmiercanych pod osłoną nocy nieprawych potomków. Gdzie nam teraz, w
              dzisiejszych, prozaicznych czasach, do tamtego ponurego romantyzmu?!... Kto z
              pracowników państwowych hoduje na dnie serca jakieś śmiercionośne tajemnice?
              Nonsens!... A jednak Tadeusz zginął...
              Wiem o tych wszystkich ludziach bardzo dużo. Tadeusz niewątpliwie wiedział
              więcej. Trzeba się wobec tego zastanowić na bazie posiadanych wiadomości, komu i
              czym groziła nadmierna reklama. Komu, w jaki sposób i w jakim stopniu mogła
              zaszkodzić?... Atmosfera w biurze nie sprzyjała myśleniu. Ustawicznie coś się
              gdzieś działo, na wszystko trzeba było zwracać uwagę, a teraz znów zanosiło się
              na coś interesującego. - O co chodzi? - spytałam, siadając przy stole i czując
              coś w rodzaju wdzięczności dla milicji, że wreszcie mnie do tego zmusili. -
              Dlaczego nam kazali wrócić na miejsca? - Nie wiem, pewnie coś wymyślili - odparł






              Janusz, zajęty Leszkiem, który wrócił właśnie z miasta po dokonaniu zakupów.
              Zrobili szybkie rozliczenie finansowe i Leszek rozłożył swój posiłek na stole
              nieobecnego Witolda. Kupił sobie potwornej wielkości wędzoną rybę, bardzo
              tłustą, i teraz przyglądał się jej w podziwie. - Jak myślicie, co to jest? Nie
              dorsz i nie flądra...
              - Płastuga - oświadczył Janusz autorytatywnie.
              - Coś ty? Płastuga i flądra to jedno i to samo. Chcesz kawałek? - Wcale nie
              jedno ito samo. Chcę, daj mi tu, na bułkę... - Tak na sucho mamy jeść? -
              spytałam z niesmakiem. - Herbaty też sobie nie można zrobić?
              - O herbacie nie mówili, kazali siedzieć... Wiesiek, w dechę ryba, spróbuj!
              Leszkowi ryba mogła wystarczyć na tydzień, więc dzielił się nią bez oporów,
              opowiadając przy tym o swojej wyprawie do sklepu z eskortą, z której był
              niesłychanie dumny. - Jak żyję, jeszcze mnie taki zaszczyt nie spotkał. Mówię
              wam, wszyscy ludzie na mnie patrzyli. A on ze mnie oka nie spuszczał. Od dzisiaj
              chodzę do sklepu tylko z okazji morderstwa.... Wiesio z bułką w ręku przecisnął
              się na balkon. Stół Witolda stał tak, że drzwi balkonowych nie można było
              całkowicie otworzyć i przedostawanie się przez nie było możliwe tylko dla osób
              szczupłych. Do pokoju wszedł Witek. Podszedł do stołu Janusza, popatrzył na
              niego w zamyśleniu i zaczął coś mówić. Janusz przestał ruszać szczękami, żeby go
              nie zagłuszać, bo Witek miał dziwne upodobanie do mówienia szeptem, a w stanie
              zdenerwowania mówił jeszcze ciszej niż zazwyczaj. Janusz słuchał z takim
              natężeniem, że poniechał nawet mrugania oczami. Leszek, pełen życzliwości do
              świata po świeżo przeżytym zaszczycie, podsunął w kierunku Witka papier z rybą.
              - Panie inżynierze, świetna ryba, niech się pan poczęstuje. Proszę bardzo, tu
              jest kawałek bułki. Witek obejrzał się i spojrzał na rybę, usiłując ukryć
              obrzydzenie. - - Proszę, proszę - zachęcał Leszek. - Nie, dziękuję - odparł
              Witek znękanym głosem. - Ja, wie pan, w ogóle uważam jedzenie za czynność
              intymną. Zawsze wolę zjeść tak jakoś chyłkiem, żeby mnie nikt nie widział.
              Leszek zatrzymał się nagle w swoim odruchu gościnności i spojrzał na niego nieco
              skonsternowany. - No tak - powiedział niepewnie. - Istotnie, ją też tak uważam.
              Nawet już próbowałem jadać w WC-cie, ale to trochę niewygodnie... Witek chciał
              jeszcze coś powiedzieć, ale rozmyślił się, machnął ręką i wyszedł,
              demonstracyjnie cierpiąc. Wiesio wsunął się na powrót z balkonu z wyrazem
              bezgranicznego osłupienia na obliczu. - Co on powiedział? - spytał nieufnie. -
              On jada tyłkiem??? - Nie tyłkiem, tylko chyłkiem - poprawił go Leszek. -
              Słyszałeś przecież: w WC-cie, pod stołem, w szafie, różnie. Żeby go ludzie nie
              widzieli... - Nie wiecie, co on do mnie powiedział? - spytał Janusz, patrząc na
              nas ze zmarszczonymi brwiami. - Mówił coś do mnie i zdaje się, że chciał, żebym
              coś zrobił, ale co, to zabijcie mnie, nie wiem i Jak Boga kocham, nic nie
              zrozumiałem. - Co ty powiesz? - ucieszył się Leszek. - Ty też? Chwała Bogu! Bo
              wiecie, ja już naprawdę myślałem, że może jestem niedorozwinięty albo co. Jak on
              do mnie mówi, to każde słowo po kolei rozumiem, ale razem sensu za nic chwycić
              nie mogę. A żebyście wiedzieli, jak się staram! Janusz ponuro pokiwał głową.
              - W tym chyba coś jest. On rzeczywiście mówi tak, jakby mu zależało, żeby tego
              przypadkiem ktoś nie pojął. I coraz z nim gorzej, to chyba ten stan cywilny tak
              na niego wpływa. Joanna zadanie bojowe dla ciebie: namów go, żeby się ożenił!
              - Lecę z mokrą ścierką, mało sobie nóg nie połamię. Żadnej dziewczynie na
              świecie tak źle nie życzę, żeby ją za niego za mąż wydawać.
              - Co też pani mówi, chłopak jak brzytwa! - zawołał Leszek. - O rany, ość!... Sam
              bym się za niego wydał! Że mu tam te trochę włosów brakuje?... - Ja mu urody nie
              odmawiam, on jest nawet jeszcze piękniejszy, niż się wydaje. Widział go pan
              kiedy bez odzieży? - A pani widziała?! - zainteresował się Leszek tak
              gwałtownie, że o mało się nie udławił kawałkiem ryby. - Widziałam. Na Wiśle, na
              żaglówce. I na basenie. Żeby on miał taki charakter jak figurę, to ja bym mu
              własnoręcznie buty czyściła. - A żeby miał taką figurę jak charakter?...
              - Toby go pokazywali w klatce za pieniądze jako curiosum nie z tej ziemi... -
              Ty, daj jeszcze kawałek - powiedział Wiesio, pod-tykając Leszkowi kawałek pustej
              bułki. Posłuszni poleceniu władz siedzieliśmy na miejscach, wykorzystując ten
              czas na posilanie się i narzekając na brak herbaty. Zainteresowanie poczynaniami
              milicji, pierwotnie przygłuszone głodem, stopniowo wzrastało. Kapitan, który
              wkroczył do pokoju wraz z umundurowanym milicjantem, natychmiast skupił na sobie






              naszą uwagę. Przyglądaliśmy się im z zaciekawieniem, a oni rozejrzeli się
              dookoła i ku naszemu nieopisanemu zdumieniu i żywej radości rozpoczęli piękną,
              dokładną, szczegółową rewizję. Zaczęli od pierwszej szafy z rysunkami,
              masochistycznie nie przyjmując zaofiarowanej sobie pomocy, w związku z czym
              podjęta przez nich praca urosła do rozmiarów herkulesowych czynów. W każdej z,
              płaskich szuflad znajdowało się co najmniej kilkanaście ciasno zwiniętych
              rulonów, długości blisko metra. W każdym rulonie było kilkanaście rysunków
              różnych formatów, niejednokrotnie ponadrywanych, z którymi trzeba się było
              delikatnie obchodzić, bo stanowiły bądź co bądź urzędowe dokumenty. I przy
              każdym ktoś z nas wydawał nerwowy okrzyk: - Ostrożnie! Dla sierżanta,
              pomagającego kapitanowi w tej gigantycznej robocie, był to wyraźnie dopust boży.
              Zwijał i rozwijał, ręce mu się trzęsły, arkusze mu wypadały, zwijało mu się
              krzywo, aż wreszcie nie wytrzymał nerwowo. - Obywatelu kapitanie,- powiedział z
              rozpaczą, ocierając pot z czoła - może jednak?... Kapitan poczuł widać przypływ
              miłosierdzia albo może doszedł do wniosku, że sierżant zostawiony sam sobie nie
              skończy grzebać w tych strzępach do sądnego dnia, bo spojrzał na nas.
              Wykorzystałam to natychmiast. - Niezależnie od tego, czego panowie szukają,
              teren za panami już jest niegroźny, prawda? To może panowie sobie będą szukać, a
              my będziemy zwijać, bo nam to jednak jest raczej potrzebne. Po krótkim wahaniu
              kapitan przyjął propozycję współpracy, dopuściwszy do łask tylko Wiesia i mnie.
              Zapewne dlatego, że siedzieliśmy najbliżej, i nie życzył sobie, żeby mu się zbyt
              dużo osób pętało na podejrzanym terenie. Wyraźnie jednak odnosił się do nas
              nieufnie, bo ani na chwilę nie spuszczał z nas oczu. Szukał niejako namacalnie,
              sięgając na oślep ręką do wybebeszonej szuflady, z czego wywnioskowaliśmy, że
              upragniony przedmiot musi być dość duży. Załatwiwszy szafy wewnątrz, postanowili
              zajrzeć na górę. Sami byliśmy ciekawi, co tam znajdą, bo wierzch szaf już od
              dawien dawna służył nam za magazyn odpadków. Sierżant zaczął od tego, że
              lekkomyślnie sięgnął i pociągnął za coś, co wystawało. Zanim zdążyliśmy
              krzyknąć: "Ostrożnie", zleciała mu na głowę stara makieta z gipsu, pilśni i
              patyków, a za nią góra odbitek nie wykorzystanego projektu typowego wszystkich
              branż. Kapitan z nieprzeniknionym wyrazem twarzy wlazł na krzesło, potem na
              jedną z szuflad i grzebał na owej górze własnoręcznie, co miało tylko ten
              skutek, że kiedy zszedł, rękawy jego marynarki wyglądały, jakby czyścił nimi
              bardzo zaniedbaną podłogę. Szukali metodycznie. Skończywszy z szafami zabrali
              się do naszych stołów, stojących najbliżej. - Zechce pani otworzyć szuflady -
              powiedział kapitan do mnie. Otworzyłam z radością wiedząc dobrze, że szuflady to
              jeszcze nic, bo pod stołem miałam przypięte - wielkie arkusze brystolu również
              wypełnione, czym tylko się dało. Z największą przyjemnością uprzystępniłam im
              ten cały śmietnik, I tu wreszcie coś znaleźli. Nie zwrócili najmniejszej uwagi
              na takie dziwne rzeczy, jak stary łańcuch od lampy, korki od butelek i karty do
              kabały, natomiast z ogromnym zainteresowaniem wyciągnęli bardzo brudny gałgan do
              wycierania tuszu i zgnieciony kawał papieru toaletowego. Zapakowali to do
              koperty i zaopatrzyli tajemniczym podpisem. Następnie trafili na stół Leszka,
              który cały czas siedział nad swoją rybą.
              - Czyj to stół?
              - Mój - odparł Leszek i podszedł do nich pośpiesznie. - Panowie sobie życzą?
              Proszę uprzejmie... Otworzył szuflady i na nieprzeniknionej dotychczas twarzy
              kapitana ukazał się jakiś dziwny wyraz. Zawartość pierwszej od góry była
              zupełnie nieoczekiwana. Po całym dnie rozmazane było stare, zjełczałe masło, po
              którym poniewierały się resztki zeschniętej na kość kiełbasy, kawałki
              nadgryzionych bułek i skórek od chleba, papierki po topionym serze i jeszcze
              kilka bliżej nie sprecyzowanych pozostałości po innych artykułach spożywczych.
              Wśród tego pobojowiska turlał się beztrosko słoik po musztardzie. Leszek stał,
              patrząc na to w zamyśleniu, i widać poczuł się zmuszony złożyć jakieś
              wyjaśnienie. - Zapasy - powiedział natchnionym głosem. - Na czarną godzinę.
              Przed pierwszym odczuwamy niekiedy pewne braki i wtedy jest jak znalazł. Kapitan
              przyjrzał mu się ciekawie i ruszył dalej. Wiesiowi zabrali kawałek starej
              skarpetki, zupełnie sztywny od tuszu, a Januszowi kołnierzyk od koszuli Kazia,
              który obsługiwał swoją garderobą całą pracownię. Kiedy z szuflady Witolda
              wyciągnęli mankiety i również zakopertowali, nie wytrzymałam i zgłosiłam
              protest. - Panowie, wy nas wykończycie! Przecież to są nasze narzędzia pracy!






              Czym my będziemy piórka czyścić? - Wszystko państwo dostaną z powrotem - odparł
              zimno kapitan. Przeczesali pokój, zaglądając nawet do radioodbiornika,
              rozkruszyli na kawałki wielką kulę z plasteliny, która służyła Wiesiowi za
              tworzywo do makiet, obejrzeli zawartość koszy do śmieci i wreszcie wyszli na
              balkon. Do tej pory siedzieliśmy spokojnie i w milczeniu, przyglądając się z
              zainteresowaniem ich poczynaniom, ale teraz Wiesio się nagle ożywił. -
              Słuchajcie - zawołał z podnieceniem. - Oni odkryją nasz wazon! To trzeba
              zobaczyć! - Rzeczywiście!... O rany!...
              Z pośpiechem zerwaliśmy się z miejsc i rzuciliśmy w kierunku balkonu.
              Przepychając się nawzajem wytknęliśmy głowy na zewnątrz i wytrzeszczyliśmy oczy.
              Na balkonie stał ludowy wazon monstrualnych rozmiarów, który służył nam niejako
              za teren niezwykłego doświadczenia chemicznego. Od kilku miesięcy wrzucaliśmy
              tam różne rzeczy, z zaciekawieniem oczekując, co z tego wyniknie, i starannie
              przykrywając dzieło sztuki ładnie dopasowanym kawałkiem płyty pilśniowej.
              Wewnątrz było wszystko. Woda po kwiatkach, mleko, ogryzki od jabłek, zgniłe
              pomidory, niedopałki papierosów, resztki najrozmaitszych artykułów spożywczych,
              znacznie bardziej urozmaiconych niż w szufladzie Leszka, fusy od kawy, kawałki
              pilśni, nieco kiszonej kapusty i wiele innych rzeczy. Wiesio przyniósł kiedyś
              specjalnie do wazonu ugotowane kartofle, a Witold, zarażony naszym szaleństwem,
              poświęcił groch na ryby. Ja sama, nie mogąc wymyślić już nic gorszego, wrzuciłam
              tam surowe kości wieprzowe. Oprócz tego każdy kilkakrotnie napluł. Wszystko to
              czyniliśmy z nadzieją, że po stosownym upływie czasu w wazonie powstanie jakaś
              piorunująca mieszanina, która być może, nawet kiedyś wybuchnie. W razie
              nieuzyskania spodziewanego efektu mieliśmy zamiar jakoś zawartość ludowego
              naczynia wykorzystać, nie precyzując chwilowo sposobu tego wykorzystania. W
              każdym razie nastawieni byliśmy na coś potężnego, nie ulegało bowiem
              wątpliwości, że owa zawartość, wystawiona przez kilka miesięcy na działanie
              słońca, nieprzeciętnie się zaśmierdła. Już od wielu tygodni nikt nie miał odwagi
              podnieść przykrywy. Z szalonym zainteresowaniem patrzyliśmy teraz, jak
              funkcjonariusz MO sięgnął ręką do płyty pilśniowej. - Ostrożnie! - krzyknął mimo
              woli Leszek. Milicjant się zatrzymał i spojrzał na nas nieufnie. - Dlaczego?...
              - Nic, nic, niech pan sobie nie przeszkadza - powiedział Janusz. - Kolega jest
              trochę nerwowy.
              - No! - ponaglił Wiesio niecierpliwie. Milicjant zawahał się, spojrzał na
              niewzruszonego kapitana, podniósł przykrywę, zajrzał do środka, wetknął patyk i
              zamieszał. Nic piękniejszego nie mogliśmy sobie wymarzyć. Wybuchnąć wprawdzie
              nie wybuchło, ale i tak efekt był nie do pogardzenia. W wazonie zakipiało i
              przez brzegi przelała się pienista, przeraźliwie śmierdząca ciecz, z której
              wyleciała wielka chmura muszek. Straszliwa woń dotarła nawet do nas, nie mówiąc
              o nieszczęsnym milicjancie, który rzucił się do tyłu z okrzykiem: - Rany
              boskie!... - po czym zatkawszy sobie nos twardo grzebał dalej. Kapitan
              przyglądał się temu, stojąc w przezornym oddaleniu. - Trzeba to wylać -
              powiedział stanowczo.
              - Gdzie?!...
              - Gdzieś koło śmietnika. Trudno, bierz pan.
              - Zaraz, może przykryć...
              Z wysiłkiem dźwignęli naczynie i zaczęli się przepychać przez drzwi. Pełni złych
              przeczuć cofnęliśmy się na swoje miejsca. W drzwiach było za ciasno nawet na
              człowieka samego nie mówiąc o człowieku, obarczonym kruchym i nieporęcznym
              ciężarem. Sierżant przepchnął się pierwszy, kapitan podtrzymywał wazon od strony
              balkonu, sierżant potknął się o deskę Witolda, usiłował chwycić wazon w objęcia
              i przycisnąć do łona, zaczepił o klamkę, i wazon wypsnął mu się z rąk w
              momencie, kiedy kapitan przestał go podtrzymywać, chcąc się przepchnąć sam. Z
              kupy ludowych skorup rozlała się po pokoju pienista, straszliwie śmierdząca
              ciecz! Rzeczywiście, znaleźli najlepsze miejsce do wylania... Wszystko,
              cokolwiek wrzucaliśmy tam od początku, zamieniło się w jedną zgniłą masę.
              Pierwotny kształt zachowały tylko resztki kości wieprzowych, słoiczek po farbie
              i klucz, który wypadł w chwili rozbicia, odbił się i poleciał najdalej. Radość
              nasza, pomimo potwornej woni, nie miała granic, zwłaszcza że kapitan okrzykiem
              polecił nam nie ruszać się z miejsc. Przyglądaliśmy się więc bezczynnie i z
              satysfakcją, jak przy pomocy jeszcze jednego milicjanta zebrali to wszystko do






              plastykowej płachty i nawet wytarli podłogę, starannie szukając po kątach, czy
              się gdzieś coś nie zawieruszyło. Pani Glebowa bez wątpienia byłaby mniej
              dokładna. Wreszcie poszli sobie wzraz ze swoim słodkim ciężarem, pozostawiając
              nas w pełni zachwytu. Wazon nie zawiódł naszych oczekiwań. - Ale nie wybuchło,
              popatrzcie - powiedział Leszek z żalem. - Nie wymagaj za dużo - odparł Janusz. -
              I tak to ładnie wyszło. - Słuchajcie, czego oni szukali? Jak myślicie? -
              spytałam, usiłując nie oddychać, bo w pokoju wciąż jeszcze wisiała chmura
              koszmarnego odoru. - Widziałeś przecież, spodniej odzieży Kazia. Widocznie on
              jest najbardziej podejrzany i kompletują jego własność. - W całym biurze szukają
              - powiedział Leszek, wyjrzawszy za drzwi. - Rewizja jak się patrzy. O co im może
              chodzić? Władze śledcze przewracały pracownię do góry nogami, w poszukiwaniu
              tajemniczego przedmiotu, starannie zabezpieczając wszystkie znalezione ścierki i
              szmaty. Siedziałam przy stole, paląc papierosa i nic nie robiąc, bo nie w głowie
              mi były teraz zajęcia służbowe. Przede mną leżał kawał papieru, na którym
              spisałam sobie wszystkie wiadomości o współpracownikach, jakie dotychczas udało
              mi się uzyskać. Wpatrując się w ów spis, usiłowałam wyciągnąć jakieś sensowne
              wnioski. Tadeusz nas szantażował, to nie ulegało wątpliwości. Wszystkich? Prawie
              wszystkich... Tylko dwie osoby z całą pewnością miały z nim święty spokój,
              Alicja i Witold. Reszta była podejrzana. Najwięcej wiedziałam o Kacprze i
              Monice, którzy zresztą, trzeba przyznać, wyglądali najgorzej. Monika miała
              szalenie skomplikowaną sytuację życiową. Jako kobieta pełna ognia i wigoru
              nawiązała niedawno romantyczne kontakty z młodym i nieprzeciętnie przystojnym
              przedstawicielem jednego z inwestorów. Następnie usilnie starała się te kontakty
              zerwać, ponieważ pojawiła się przed nią perspektywa korzystnego mariażu z
              osobnikiem posiadającym jakieś potężne pieniądze i niezwykle surowe zasady
              moralne. Zakochany młodzian nie bardzo chciał ustąpić z placu boju i raczej
              trudno jej było stracić go z oczu i wymazać z pamięci. Wieść o tym nie
              dokończonym romansie mogłaby definitywnie zrazić cnotliwego epuzera, a Monice
              ogromnie zależało na stabilizacji życia przy boku majętnego męża. Pytanie, ile z
              tego wszystkiego było wiadome Stolarkowi? Kacper, wytrwale uwielbiający swoje
              bóstwo, był wmieszany w jej wszystkie sprawy. Jeżeli Tadeusz szantażował panią
              jego serca, uniemożliwiając jej realizację najważniejszych planów, dlaczegóż by
              nie miał go zabić w potężnym afekcie? Nie mówiąc już o tym, że szantażował i
              jego... W zamyśleniu wpatrywałam się w swój spis błędów życiowych personelu.
              Były tam różne rzeczy, o których sądziłam, że poza zainteresowanymi, znam je
              tylko ja. Czy Tadeusz je również znał? Czy wiedział i czy oni wiedzieli, że on
              wiedział? Nie miałam zielonego pojęcia o jego kontaktach z kilkoma osobami, z
              Witkiem, z Wiesiem, ze Zbyszkiem, z Jadwigą... Oczywiście, najbardziej
              interesował mnie Zbyszek... Siedziałam sama w pokoju, bo tamci trzej gdzieś
              znikneli i jakby specjalnie zamówiony wszedł Stefan, człowiek z całej pracowni
              Zbyszkowi najbliższy. Natychmiast postanowiłam to wykorzystać.
              - Żeby pani z piekła nie wyjrzała za ten swój pomysł
              -z Tadeuszem - powiedział Stefan z goryczą. - Już nie miała pani kogo uśmiercić,
              co? I co ja teraz zrobię? Przyjdzie wózek sprzedać... - Spokojnie, panie
              Stefanie, nie tak zaraz. Niech pan usiądzie, ma pan papierosa i niech pan powie,
              dlaczego mu pan pożyczał. Stefan przysunął sobie krzesło, pogrzebał po
              kieszeniach w poszukiwaniu zapałek i mamrocząc pod nosem zapalił. Potem spojrzał
              na mnie ze wstrętem. - Dlaczego mu pożyczyłem? Dla świętego spokoju! Pani wie,
              co by było, gdyby on mojej starej powiedział o tej cholernej Wieśce? Ja bym miał
              resztę życia zatrute! A ja jestem stary człowiek, mnie się wątroba do góry
              nogami przewraca, ja chcę mieć święty spokój! To był najgorszy łajdak, jakiego
              święta ziemia nosiła! Pani myśli, że on się tylko mnie czepiał? A Włodek, a
              Kacper, a Kajtek to co? Pies?! A Zbyszek!... Aż mnie podrzuciło na krześle.
              - Jak to? - krzyknęłam. - Zbyszka też?!...
              - A pewnie! Natychmiast ogarnęło mnie okropne zdenerwowanie. Dotychczas miałam
              cichą nadzieję, że jednak Zbyszka nie. - A Zbyszka czym? Nie wie pan? - spytałam
              w napięciu.
              - Pojęcia nie mam - odparł Stefan, nie dostrzegając wrażenia, jakie uczyniły na
              mnie jego słowa. - Zna pani Zbyszka, on nic nie powie. Raz mu się tylko wyrwało,
              że ma cholerne kłopoty i że tu chodzi nie o niego. O, do diabła! Więcej mógł nie
              mówić, to mi wystarczyło. Wiedziałam o starannie ukrywanym romansie Zbyszka,






              prawie równie dobrze jak sam Zbyszek. Sprawdziły się moje najgorsze przeczucia i
              zrobiło mi się okropnie ciężko i niemile na sercu... Mój smutny stan ducha
              przerwała władza ludowa, domagając się stanowczo konwersacji ze mną. Przeszłam
              przez pracownię, która przedstawiała obraz absolutnej anarchii. W sali
              konferencyjnej i w gabinecie nadal trwały przesłuchania. W kącie pod lustrem
              sprzeczali się intensywnie Witek i Kazio. W środkowym pokoju Alicja, Andrzej,
              Marek i Janusz grali w brydża. Ryszard spał twardo kamiennym snem, Anka ponuro
              wpatrywała się w jakąś książkę, a u sanitarnych Leszek, Jarek i Kajtek grali w
              zapałki. Pod drzwiami sali konferencyjnej siedział na krześle milicjant, co mi
              się wydało nad wyraz intrygujące. Trzej panowie w gabinecie wyglądali jak
              myśliwi na tropie. Atmosfera panowała wyraźnie gorąca, nadymione było jak na
              dworcu kolejowym, a prokuratorowi świeciły się oczy, przez co był jeszcze
              piękniejszy. - No to wracamy do autorki przedstawienia - powiedział kapitan
              zgryźliwie. - Mam nadzieję, że udzieli nam pani kilku ciekawych informacji. -
              Zupełnie prawdopodobne - odparłam. - Ja również mam nadzieję zdobyć u panów
              kilka cennych wiadomości, bo chyba się pan domyśla, że jako autorkę interesuje
              mnie zakończenie sztuki. - Z pewnością nie bardziej niż nas... Zanim zaczniemy,
              może uprzejmie odpowie mi pani na jedno pytanie. Prywatne. Co to było to coś w
              tym saganie na waszym balkonie? Odpowiedziałam mu wyczerpująco, a kapitan
              słuchał z wyrazem lekkiego obrzydzenia na twarzy. Byłam już doszczętnie
              skołowana i pewnie dlatego nagle zrezygnowałam z poprzednio powziętych zamiarów.
              Machnęłam ręką na własne bezpieczeństwo, wkopani przeze mnie w głupią zbrodnię
              niewinni współpracownicy wydali mi się stanowczo ważniejsi, a zresztą doszłam do
              wniosku, że ze względu na dotychczasową niekaralność i nienaganny tryb życia nie
              skażą mnie na nic poważnego.
              - Zaraz - przerwałam kapitanowi, który coś mówił. - Chciałam najpierw wyjaśnić
              pewną rzecz. - Prosimy...
              - Panowie - powiedziałam uroczyście - przede wszystkim chciałam wam powiedzieć,
              że ja w was wierzę. Przez tę decydującą godzinę nie ruszyłam się z miejsca, co
              niewątpliwie już wiecie. Wiecie zatem, że nie ukatrupiłam Stolarka. Oczywiście,
              możecie podejrzewać, że miałam wspólnika, że tę zbrodnię obmyśliłam,
              zaplanowałam i tak dalej, ale to przecież nonsens. W takim wypadku nie
              trąbiłabym o tym po całej pracowni. Nie dość na tym. Mogę wam powiedzieć więcej
              na dowód mojej niewinności, ale przedtem chciałabym zawrzeć z wami układ...
              Zawahałam się. Szybko uznałam, że jednak najpierw muszę udowodnić niewinność.
              Zamknęłam oczy i rzuci- łam się głową naprzód w przepaść. Możliwie krótko i
              zwięźle wyjaśniłam im przyczyny, dla których stanowczo wolałabym, żeby Tadeusz
              żył długo i szczęśliwie. Wyznałam, że do spółki z nieboszczykiem popełniłam
              przestępstwo na niekorzyść ORS-u, polegające na tym, że nikt z nas nic nie
              kupił, a za to ja wzięłam gotówkę. To znaczy miałam wziąć gotówkę... Z owego
              matactwa nieboszczyk został mi winien pięć i pół tysiąca złotych, które z chwilą
              jego śmierci mogę uznać za przepadło na wieki. Musiałabym mieć kompletnego
              fijoła, żeby go w tej sytuacji mordować. - Jak to pani zrobiła? - spytały władze
              śledcze z zainteresowaniem. - Nie wiem. Tadeusz miał znajomego kierownika sklepu
              i przeprowadził z nim tę dziwną kombinację samodzielnie. - A dlaczego mu pani
              pożyczyła? - Bo nie miałam innego wyjścia. Tak zwany nóż na gardle i żadnej
              innej możliwości zdobycia pieniędzy. Tadeusz poszedł na ten interes z okrzykami
              radości, licząc na to, że będzie mógł ode mnie pożyczyć. Jak widać, słusznie,
              tylko że miał pożyczyć półtora patyka, a nie pięć i 4 i pół. Krótko mówiąc,
              wystawił mnie rufą do wiatru. - No dobrze, ale dlaczego pani, mając nóż na
              gardle, zgodziła się pożyczyć mu o cztery tysiące więcej? - A co miałam zrobić?
              On mi robił uprzejmość i to mocno ryzykowną. Procentu by ode mnie nie wziął, na
              wódkę bym z nim nie poszła, jak mu się miałam odwdzięczyć! To była jedyna forma.
              - Na upartego dałoby się znaleźć jeszcze jakąś - powiedział prokurator
              złośliwie. - Niewątpliwie - odparłam natychmiast. - Ale w tym wypadku wolałabym,
              żeby na miejscu Tadeusza był na przykład pan... Kapitan dostał nagle napadu
              kaszlu, a w niebieskich oczach prokuratora znów dziwnie znajomo błysnęło. - Nie
              omieszkam zapamiętać pani wypowiedzi...
              - Wracając do tematu, panowie, pragnę uczynić wam propozycję. Realnie rzecz
              biorąc można sobie wyobrazić, że nie ja jestem mordercą. Proponowałabym,
              żebyście zdecydowali się okazać mi odrobinę zaufania, bo zapewniam was z ręką na






              sercu, że mogę się wam bardzo przydać. Jest mnóstwo takich rzeczy, których się
              nigdy w życiu nie dowiecie drogą normalnego śledztwa. Jak będziecie do mnie
              podchodzili jak do podejrzanej, to ja do was jak do wrogów, natomiast jak
              odwrotnie, to odwrotnie. Współdziałanie da znacznie lepsze rezultaty niż wojna,
              a nie macie pojęcia, jak ja cholernie pragnę wykrycia mordercy. Mam swoje
              powody...
              Wygłosiłam do nich przejmujące przemówienie i czekałam na rezultat Z różnych
              przyczyn nagle gorąco zapragnęłam włączyć się do śledztwa Trzej panowie
              popatrzyli na siebie i kapitan kiwnął głową - Dobrze Ma pani rację Kilka osób tu
              można wykluczyć, bo ostatecznie cudów nie ma Zabójstwo musiało zabrać sprawcy te
              kilka minut Nawiązujemy z panią współpracę na bazie zaufania - Chwała Bogu -
              powiedziałam z głęboką ulgą - Pytajcie
              - Zanim przystąpimy do szczegółowych rozważań, musimy załatwić jeszcze jedną
              sprawę Wezwiemy panią potem trzeci raz, a na razie niech nam pani pokaże swoją
              chustkę do nosa
              - Chustkę do nosa? - zdziwiłam się - Boże drogi, ja nie mam chustki do nosa.
              - Jak to pani nie ma? Żadnej?
              - Żadnej Przeważnie zapominam o tej cholernej chustce i nie noszę Dzisiaj też
              nie mam Jakby panom bardzo zależało, to mogę przywieźć z domu - Nie, dziękujemy
              Czy pani jest zupełnie pewna, że pani nie ma? - Słowo panu daję Nic na to nie
              poradzę
              - A co pani robi, jak pani ma katar? - spytał z dezaprobatą prokurator - Albo
              jak pani płacze? - Nie pamiętam, kiedy miałam ostatni raz katar, pewnie z
              dziesięć lat temu A płakać nie płaczę Kobiety zazwyczaj płaczą przez ukochanego
              mężczyznę, a ja nie mam ukochanego mężczyzny - A co pani z nim zrobiła?
              - Pan pyta prywatnie czy służbowo?
              - A, nie, przepraszam. Prywatnie. Wycofuję-pytanie
              - Nie, dlaczego? Mogę panu powiedzieć, co mi szkodzi. Puścił mnie w trąbę. - To
              znaczy, że pani nie ma chustki - przerwał kapitan bardzo urzędowym tonem. -
              Szkoda. Wobec tego na razie niech pani przejdzie tam... Okropnie zaintrygowana
              przeszłam do sali konferencyjnej, gdzie zastałam już Wiesia i Andrzeja. -
              Wiesiu, co to? - zawołałam. - Was też pytali o chustki do nosa? - Miałem dwie i
              obydwie musiałem im oddać - powiedział Andrzej filozoficznie. - Moja była
              strasznie brudna, bo czyściłem nią dzisiaj buty - wyznał Wiesio. - To pewnie
              dalej ta obsesja na tle gałganów Nasze wszystkie fartuchy też zabrali. Jako
              następna dobiła Alicja, a zaraz po niej Marek i Janusz, cała czwórka od brydża -
              Nie mogliście wziąć kart? - spytała Alicja z wyrzuten. - Jak to nie mogliśmy?
              Oczywiście, że mamy! Czekaj w tej kieszeni są twoje, a tu Andrzeja. Powtórzyć
              licytację, kto mówił kiery?. Nie przejmując się nagłą utratą chustek do nosa
              obsiedli mały stolik, z którego zdjęli telefon, i wrócili do gry Ta zadziwiająca
              beztroska personelu tak krótko po zbrodni, w pomieszczeniu, w którym przed
              kilkoma godzinami leżał nieboszczyk, miała swoje źródło nie w naszej wyjątkowej
              oschłości serc i dusz, ale w atmosferze pracowni. Gdyby coś podobnego zdarzyło
              się komuś z nas indywidualnie, w jakimś innym otoczeniu, zapewne nieprędko
              przyszedłby do siebie. Tu, wśród przyjaciół, w miejscu, gdzie od dawna już
              spadały na nas rozmaite ciosy, jakoś łatwiej było pogodzić się z następnym,
              zwłaszcza że Stolarek był jednak tylko kolegą, i to jednym z krócej pracujących.
              Początkowy szok bardziej był spowodowany dokładnym spełnieniem się moich
              makabrycznych przepowiedni niż samym faktem. Ostatecznie krótko przedtem
              zdarzały się inne nieszczęścia natury zarówno prywatnej, jak i służbowej. Kazio
              i Stefan spędzili kilka miesięcy w szpitalu po katastrofie samochodowej, syn
              Zbyszka miał wypadek, po którym z największym trudem przywrócono go do życia,
              umarła po ciężkiej chorobie matka Alicji, córka Stefana była zagrożona bezwładem
              nóg po urazie kręgosłupa, ja sama niezrozumiałym cudem uszłam z życiem również z
              katastrofy pojazdów mechanicznych, pomniejsze przypadłości już trudno było
              zliczyć Na domiar złego zaczęła się jakaś tajemnicza nagonka na pracownię,
              kontrole siedziały nam na głowie każde drobne potknięcie urastało do rozmiarów
              piramidy i w rezultacie byliśmy zagrożeni czymś bez precedensu w naszym kraju, a
              mianowicie bankructwem państwowego przedsiębiorstwa. Cóż wobec tego wszystkiego
              mogło jeszcze nas pognębić? I chyba tylko w tej pracowni i w tym zespole dało
              się jakoś przezwyciężać przeciwności losu i zachować dobry humor. Jakoś to całe






              towarzystwo wpływało na siebie nawzajem pozytywnie i nie dopuszczało
              przygnębienia Stolarek nie żyje? Trudno, wszyscy kiedyś umrzemy. Jeden z nas
              jest zabójcą? No to niech milicja go znajdzie, jak znajdzie, to się będziemy
              martwić dalej. A na razie proszę państwa, sześć bez atu!... Co parę minut
              dopychał się do sali konferencyjnej następny członek personelu, wydający okrzyki
              zdziwienia. Najbardziej ze wszystkich zmartwiona była-Jadwiga.
              - Wyobraźcie sobie, gdzieś mi zginęła. Przysięgłabym, że rano miałam chustkę do
              nosa i nie mam. Oni mi nie wierzą. - Oni są od tego, żeby nie wierzyli. Co im
              przyszło do głowy? Pani Joanno, pani powinna wiedzieć! - Nie wiem, chustek do
              nosa nie miałam w programie...
              - Długo nas tu będą trzymali? Nie wiecie? Cholera, nie ma na czym usiąść! .. -
              Przyzwyczajaj się, w celi nie będziesz miał luksusów... Wypuścili nas z chwilą,
              kiedy odebrali chustkę do nosa ostatniej osobie, Monice. Zaraz potem wezwali
              mnie do gabinetu. To było owocne przesłuchanie, nie wiem tylko, dla kogo
              bardziej, dla nich czy dla mnie. Po pierwszych pytaniach, które usłyszałam,
              włosy stanęły mi dęba na głowie Zorientowałam się, że ich wiadomości o nas
              utworzyły nieopisany melanż, złożony z faktów, przypuszczeń, łgarstw, plotek i w
              nieznacznej ilości prawdy. Większość tych rewelacji pochodziła z czasów, kiedy
              pracowała w naszej administracji niejaka Niunia, znacznie bardziej
              zainteresowana prywatnymi poczynaniami współpracowników niż swoimi służbowymi
              obowiązkami. Z Niunią dzielnie konkurował Włodek, naczelny plotkarz biura.
              Wspólnie stworzyli o wszystkich niemal członkach personelu mity i legendy,
              mrożące krew w żyłach. Alicja dowiedziała się wówczas ze zdumieniem, że
              współżyje ze swoim ówczesnym instalatorem sanitarnym, który miał 55 lat, metr
              sześćdziesiąt wzrostu, trądzik młodzieńczy na twarzy i mówił dyszkantem i który
              rzekomo spaskudził jej instalacje budynku przez zemstę, ponieważ nie spełniała
              jego wyuzdanych żądań seksualnych. Jadwiga ucieszyła się niesłychanie na wieść o
              gorącym uczuciu, jakim płonął ku niej Witek. Uczucie owo objawiał podobno w
              sposób nadzwyczaj praktyczny, mianowicie jeździł do niej gdzieś na dalekie
              peryferie, rąbał jej drzewo, palił w piecu i kupował buty. Sam Witek dowiedział
              się o tym ostatni i długo nie mógł zrozumieć, o co właściwie dokładnie był
              posądzany. Zbyszka zainteresowały ogromnie jego własne romanse z Danką, Wiesią,
              Niunią, Anką i ze mną, nawiązywane nie wiadomo, czy razem, czy kolejno. O
              pozostałych również krążyły różne wieści natury głównie erotycznej, które
              usiłował sprecyzować Kazio, dopytując się z zaciekawieniem, z którą z nas już
              sypiał, a z którą jeszcze nie. Po hucznych ostatkach, obchodzonych uroczyście w
              pracowni, rozeszły się informacje o rozgrywających się na służbowym terenie
              rozpustnych scenach, przy których uległ całkowitemu poszarpaniu rysunek,
              przypięty na stole Wiesią. Rysunek istotnie zaginął, ponieważ Wiesio
              poniewczasie stwierdził, że wykreślił niewłaściwą część terenu i nie chciał tego
              ujawnić przed Witkiem. Z owych to czasów pochodziły wspomniane przez Wiesię
              informacje na temat Moniki, współżyjącej rzekomo równocześnie z Kacprem i z
              Kajtkiem. Ani jedno nie było prawdą, ani drugie, prawdziwe było jedynie
              beznadziejne i powszechnie znane uczucie Kacpra oraz osobliwe upodobanie Moniki
              do nieletnich, z którym się nie kryła i któremu dała wyraz w kontaktach z
              pięknym i młodym inwestorem. Poczułam się teraz zmuszona uporządkować wiadomości
              władz śledczych, nabrałam bowiem obaw, że zaczną traktować pracownię raczej jak
              zamtuz niż biuro. Wyjaśniłam więc kolejno wszystko, co trzeba, przy okazji
              dowiadując się bardzo ciekawych rzeczy. Na pierwszy ogień poszła Monika, której
              zdenerwowanie w zestawieniu z osobliwym zachowaniem Kacpra i notatkami Tadeusza
              najbardziej rzucało się w oczy. Sprecyzowałam jej matrymonialne zamiary i
              charakter przyszłego. - I mówi pani, że wasz konstruktor tak się w niej kocha...
              - powiedział w zamyśleniu kapitan. - A czy on zna tę sprawę małżeństwa? - Zna i
              aprobuje, chociaż go to w serce gryzie. Myślę, że chętnie by jej to uniemożliwił
              na zasadzie psa ogrodnika. - To dlaczego tego nie zrobi? Dlaczego nie zawiadomi
              narzeczonego o kombinacjach z owym inwestorem? Przez szlachetność? - Ależ on o
              nim nic nie wie!
              - Doprawdy? - spytał kapitan z uprzejmym zdziwieniem.
              Zamilkłam nagle i przyjrzałam mu się uważnie, bo zaczęło mi się coś plątać po
              głowie. - Czy Monika przyznała się do inwestora? - spytałam czujnie. - Pani
              Monika wypiera się wszystkiego, jest bliska zaprzeczenia, że w ogóle posiadała






              kiedykolwiek męża. Co, w związku z nią, mogą pani zdaniem oznaczać inicjały
              M.W.? - Kandydata na ślubnego z całą pewnością, słyszałam jego nazwisko... -
              znów zatrzymałam się nagle. Inicjały M.W... Kacper ich nie znał, Monika
              starannie ukrywała przed nim nazwisko faceta. Monika się wypiera... Jeżeli oni
              je znają, to znaczy, że musiał znać je także Stolarek!
              Ilość tego czegoś, co mi się plątało po głowie, gwałtownie wzrosła i zrobiła się
              bardzo zagmatwana. Nie miałam czasu teraz tego rozwikływać, bo władze śledcze
              pytały dalej. Bezpośrednio po Monice uczepili się Kazia i przez długą chwilę nie
              mogłam zrozumieć, co tak podejrzanego widzą w jego delegacyjnych podrywkach.
              Delegacyjne podrywki pomieszały się z materiałami budowlanymi i nagle padł
              strzał! - Ten pan występował jako biegły sądowy, prawda? Była jakaś sporna
              sprawa w związku z budową na Sadybie... Pojęłam, o co chodzi. Oczywiście, że
              słyszałam o budowie na Sadybie. Słowo Kazia rozstrzygnęło sprawę sądową na
              korzyść inwestora i wszystko tu było w idealnym porządku pod warunkiem
              nieujawnienia faktu, że Kazio tę budowę widział zaledwie przed miesiącem.
              Koniecznie musiał ją widzieć znacznie wcześniej! O tym, kiedy dokonywał tych
              oględzin naprawdę, wiedziała w pracowni tylko Alicja i ja, możliwe, że wiedział
              też Witek. Kazio był uczciwym człowiekiem, łapówek nie brał i żadnej
              bezpośredniej korzyści z tych kombinacji czasowych nie odniósł, ale opinia,
              którą wydał, nie była stuprocentowo bezstronna. Wdzięczny inwestor dostarczył
              pracowni zlecenia na sumę półtora miliona złotych, odsuwając od nas widmo
              bankructwa. I ja miałam teraz szkalować szlachetny czyn Kazia?! Nie wiem, co oni
              zrozumieli z mojej odpowiedzi, którą postarałam się maksymalnie zagmatwać, w
              każdym razie ja wiedziałam już dokładnie, dlaczego Kazio pożyczał Stolarkowi
              pieniądze. Opinia nieskazitelnego biegłego sądowego była mu bardziej potrzebna.
              Zostawiwszy w spokoju Kazia władze śledcze pokazały mi kilka numerów
              zaopatrzonych w daty faktur i spytały, co to jest. Skrzywiłam się na ten widok z
              całej duszy. - Zaniżone faktury - wyznałam niechętnie. - Wystawione na mniejsze
              sumy, niż nam się rzeczywiście należy. Pracownia ma kłopoty finansowe i nasze
              władze zamierzają ujawnić te pieniądze dopiero wtedy, kiedy nadejdzie stosowna
              chwila. Trudno, musimy się jakoś ratować. Należało nam się w zeszłym roku, ale
              przenieśliśmy to na ten, ponieważ w zeszłym byliśmy bardzo bogaci, a w tym
              odczuwamy duże braki przerobowe, zresztą zgodnie z przewidywaniami. Prokurator
              pokiwał potępiająco głową i znów zrobiło mi się nieprzyjemnie, bo doszłam do
              wniosku, że właściwie wygląda to tak, jakbyśmy przez cały czas, od początku
              istnienia zajmowali się wyłącznie popełnianiem przestępstw rozmaitej natury.
              Westchnęłam ciężko. - Ten świętej pamięci drań miał to wszystko zapisane? -
              spytałam cicho i smutnie. Przedstawicieli praworządności jakby piorun trafił. -
              Skąd pani wie?! Teraz ja pokiwałam głową.
              - Domyślałam się. Znam ten jego wielki, zielony notes, prowadził tam między
              innymi rachunki ze mną. Rozumiem, że wszystkich szantażował, tylko jeszcze
              niejestem zupełnie pewna kogo czym. Ale mniej więcej wiem. - Właśnie, to jest
              dla mnie niezrozumiałe - powiedział prokurator z dezaprobatą. - Jak dorośli,
              poważni ludzie mogli ulegać takim idiotycznym szantażom? - Ależ on to robił
              genialnie! - odparłam z ożywieniem, bo doznałam nagle dziwnego rozwoju pamięci.
              Mnóstwo scen, mnóstwo zdań, słów, wypowiedzi, na które przedtem prawie nie
              zwracałam uwagi, stało się dla mnie jasne. - Od nikogo nie domagał się pieniędzy
              za milczenie, skąd, co znowu! Dostałby najwyżej po pysku. On tylko pożyczał...
              Odmowa pożyczki oznaczałaby otwartą wojnę, a na to nikt nie miał ochoty. Każdy
              wolał mieć spokój i liczyć na zwrot, ostatecznie, kilku osobom kiedyś zwrócił...
              A przy tym nie był specjalnie wymagający i zadowalał się sumami, leżącymi w
              granicach naszych możliwości. - No tak - powiedział kapitan, wzdychając i
              wyciągnął notes na wierzch. - Skoro pani tyle wie, to nie ma sensu tego przed
              panią ukrywać. Istotnie, ten notes jest dla nas wielką pomocą. Niecha nam pani
              wobec tego rozgraniczy do końca plotki, podejrzenia i prawdę. Zainteresowani
              cholernie kręcą i wszystkiemu przeczą. Jedziemy, po kolei... Czyszcząc dalej tę
              stajnię Augiasza zatrzymałam się przy Jadwidze. Obok jej nazwiska widniało w
              notesie Tadeusza coś dziwnego. Jakiś numer, a przy nim data sprzed kilku lat. Po
              głębokim namyśle doszłam tylko do jednego wniosku, a mianowicie, że data
              pochodzi z czasów, kiedy Jadwiga na nowo wróciła do swojego pierwszego męża.






              Natomiast numer z niczym mi się jakoś nie kojarzył. O Zbyszka mnie, szczęśliwie,
              nie pytali, zainteresowali się za to pewną niemiłą sprawą, dotyczącą Ryszarda i
              Witka. - Z tego, cośmy do tej pory usłyszeli, można wnioskować, że szantaż
              rozkwitał u państwa bujnie na wszystkich frontach - powiedział łagodnie
              prokurator. - Była tu podobno jakaś sprzeczka pomiędzy tymi dwoma panami. Czy
              pani o tym wie? Wiedziałam bardzo dużo od Alicji, ale nie zamierzałam się do
              tego przyznać. Witek postąpił sobie niezbyt pięknie, odmawiając Ryszardowi
              zaświadczenia o bezpłatnym urlopie dla Polserviceu, jeżeli nie odda mu projektu
              bardzo atrakcyjnego hotelu. Ryszard, który sam się wystarał o zlecenie na ów
              hotel, zaprotestował i wyleciał z gabinetu z pianą na ustach i krzykiem
              "szantaż, szantaż". Nie miałam do Witka żadnych osobistych pretensji i żadnych
              powodów, żeby mu szkodzić, więc oświadczyłam, że nic o tym nie wiem. Niech sobie
              Alicja sama pod nim dołki kopie. Na samym końcu zaskoczyli mnie Wiesiem. Nigdy
              dotychczas nie podejrzewałam go o żadne życiowe sekrety i dopiero teraz, pod
              wpływem tych pytań, zaczęłam się zastanawiać. Wymienili kilkanaście dat i kazali
              sobie przypomnieć, co wtedy robiłam. Przyszło mi to bez trudu, ponieważ daty
              przypadały na koniec ubiegłego roku, kiedy kończyłam pilny projekt i prawie nie
              opuszczałam pracowni. Zrobiłam sobie nawet wówczas harmonogram, którym mogłam
              się teraz posłużyć, -bo na szczęście nie miałam zwyczaju wyrzucać niczego
              wcześniej niż po trzech latach od chwili dezaktualizacji. Wpatrując się teraz w
              wielką, zamazaną płachtę papieru, przyniesioną z pokoju, mogłam swobodnie
              odtwarzać zeszłoroczne wydarzenia. - Trzeciego listopada - powiedział kapitan. -
              Czy ten kolega wtedy siedział tu po południu? Wieczorem? - Nie - odparłam
              stanowczo. - Nie siedział. Trzeciego robiłam zestawienie ślusarki, którą
              czwartego oddałam na odbitki i pamiętam doskonale, że grzebałam w szufladzie
              Wiesia, szukając kalendarza technicznego. Siedział wtedy tylko Ryszard.
              - A siódmego i ósmego?
              - Też nie. Przez cały tydzień zostawałam sama i byłam wściekła. - Dwunastego?
              - Zaraz, co ja robiłam dwunastego?... Aha, detale stolarki. Ze stolarką byłam
              trochę spóźniona... Od Janusza dostałam drzwi klepkowe... Był wtedy Janusz i
              Witek, Wiesia nie było, on siedział dopiero potem. - Szesnasty, siedemnasty,
              osiemnasty?
              - Ogrodzenie. Dziewiętnastego oddałam do wyświetlań!... Tak, wtedy siedzieli
              wszyscy trzej. Zgasło nam światło, po ciemku robiłam kawę i wtedy właśnie Janusz
              nasypał sobie cukru do szklanki i powiedział: "Świetna kawa, patrzcie, wcale
              cukier nie tonie", a potem okazało się, że nasypał sobie na przykrywkę. Wiesio
              siedział do późnej nocy. - No tak... A dziesiątego grudnia?
              - Nie mam pojęcia. Pierwszą połowę grudnia miałam dosyć spokojną, natomiast
              wiem, co było między piętnastym a dwudziestym, bo robiłam dla Ryszarda rysunki
              robocze. Nawalił z terminem i przeklinałam go okropnie. - No to szesnasty i
              siedemnasty grudnia?
              - Nic z tego. Dużo ludzi było, ale z naszego pokoju tylko ja. Zamyśliłam się na
              chwilę, bo zamajaczyło mi przed oczami wspomnienie z tamtego okresu. Wspomnienie
              tak dziwne, ponure i niemiłe, że pośpiesznie postarałam się go pozbyć, żeby
              przypadkiem czegoś o nim nie powiedzieć. - No to teraz ten rok - zażądał
              kapitan. - W styczniu...
              - Niestety, więcej nie pamiętam. Harmonogram mi się skończył. Złożyłam wielką
              płachtę i przyjrzałam się im z zainteresowaniem - A co? - spytałam ciekawie - O
              co on tam jest podejrzany? - Co pani sądzi o jego pożyciu małżeńskim?
              - O mój Boże, nic Chyba się układa sympatycznie Ma bardzo miłą żonę i zupełnie
              nie wygląda na nieszczęśliwego - No to na razie byłoby wszystko Może sobie teraz
              zapalimy? Przedstawiciele praworządności wyglądali na nieco zmęczonych, ale nie
              zrezygnowanych Prokuratorowi oczy płonęły jasnym blaskiem i trzeba uczciwie
              przyznać, że mi się coraz bardziej podobał Myśl o poderwaniu zaczęła mi powoli
              rywalizować z pragnieniem wykrycia mordercy - Panowie, po co wam te szmaty,
              które zbieracie po całej pracowni? - spytałam z zaciekawieniem - Dowie się pani
              po zakończeniu śledztwa
              - Po zakończeniu śledztwa w ogólę nie będziecie chcieli ze mną rozmawiać - Nie
              jestem pewien - mruknął kapitan, spoglądając z ukosa na prokuratora Natychmiast
              skomentowałam to spojrzenie - Sądząc z pańskiego rzutu oka, ten pan kontynuuje
              kontakty z byłymi podejrzanymi? - powiedziałam z łagodnym zainteresowaniem - Nie






              ze wszystkimi, zapewniam panią - odparł szybko prokurator - O, szkoda To nie
              wiem, czy mogę mieć nadzieję...
              - Może pani - powiedział kapitan stanowczo. - Ja panią zapewniam - A pan? -
              spytałam prokuratora Siedział wciąż na brzegu stołu, doskonale czarny, od butów
              do włosów na głowie, i jaśniał urodą - Nie wiem - odparł, uśmiechając się - Ja
              się w ogóle niepewnie czuję w towarzystwie kobiet - Jako pies w towarzystwie
              sadła - uzupełniłam natychmiast wzorem pana Zagłoby, wzbudzając tym wielką
              radość wszystkich trzech panów Opuściłam ich ze znacznie zwiększonym zasobem
              wiadomości i potężnym zamętem w głowie Koniecznie chciałam sobie to wszystko
              jakoś ułożyć, ale w tym celu musiałabym porozmawiać z Alicją Nigdy nie miałam
              przesadnego talentu do myślenia i do genialnych wniosków mogłam dojść tylko
              drogą wymiany poglądów Niestety, Alicja rozgrywała właśnie pięć trefli z
              rekontrą w szalenie nie sprzyjających warunkach Siedzący w tym samym pokoju
              Kacper postanowił powetować sobie widocznie poprzednie milczenie i robił teraz
              porządek po rewizji Porządek polegał na tym, że rozwijał arkusze kalki, oglądał
              je, a następnie z przeraźliwym trzaskiem zgniatał i wpychał do kosza Niektóre
              darł nawet na kawałki Nie wiem, czy istnieje jeszcze jakiś materiał, który
              potrafiłby narobić tyle hałasu, co kalka techniczna pośledniego gatunku
              Równocześnie obok rozmawiali Zbyszek, Anka i nieco już mniej wściekła Monika,
              usiłując przekrzyczeć porządki Kacpra Uznałam, że ten akompaniament powinien
              Alicji w zupełności wystarczyć i moje włączenie się byłoby nie na miejscu
              Zrobiłam obchód pracowni, stwierdziłam, że w pokoju sanitarnych grzmi jakaś
              potężna awantura pomiędzy Kajtkiem, Jarkiem, Stefanem i Włodkiem, w naszym
              pokoju Kazio parska jadem, a Witek konspiracyjnie szepcze z Olgierdem w jego
              małym pokoiku. Kiedy zajrzałam, demonstracyjnie zamilkli. Wiesia, nadęta i
              obrażona na cały świat, siedziała na swoim miejscu, odwrócona tyłem do
              przechodzących.
              Pozbyłam się jakoś Jadwigi, która z uporem domagała się, żeby jej postawić
              kabałę, i usiadłam przy swoim stole. I pozwoliłam sobie na lekkomyślność. Nie
              mogąc dyskutować z Alicją zaczęłam myśleć w milczeniu. Przebieg tego myślenia
              powinnam była z góry przewidzieć, ale doprawdy czegoś takiego nie spodziewałam
              się nawet u siebie! Z kąta za stołem Witolda, w który wpatrywałam się z
              konieczności, bo siedziałam akurat twarzą do niego, wyszedł diabeł. Autentyczny,
              najprawdziwszy w świecie diabeł, pokryty czarnymi, baranimi kudłami, z rogami,
              ogonem i na kozich kopytkach. Obszedł stół dookoła, nie wiem, jakim sposobem, bo
              deska dotykała do samej ściany, usiadł na krześle Witolda, założył nogę na nogę
              i spojrzał na mnie drwiąco. - No i co? - powiedział. - Doczekałaś się? Ostatnim
              przebłyskiem świadomości pomyślałam jeszcze, że skoro nie mogę dyskutować z
              Alicją, to niech będzie, podyskutuję z diabłem. I rzeczywistość skończyła się
              definitywnie.
              - A bo co? - spytałam ostrożnie. - Specjalnie się o to starałeś?
              - Idiotka! - prychnął diabeł pogardliwie. - O ciebie się nawet nie trzeba
              starać! Narobiłaś zamętu, a teraz co? Siedzisz jak taka spłoszona oślica.
              Poczułam się nieco urażona.
              - Twoim zdaniem powinnam stać na głowie?
              - To tylko do tego celu może ci głowa służyć? A myśleć nie łaska? Trzeba
              przyznać, że był mało uprzejmy. W dodatku patrzył na mnie z wyraźnym
              obrzydzeniem, pomieszanym ze złośliwą ironią. Co tu się zresztą dziwić,
              ostatecznie -diabeł!...
              - Ty oczywiście wszystko wiesz - powiedziałam, kiwając melancholijnie głową. -
              Ciekawa jestem, jakbyś się czuł na moim miejscu. - Dobrze, dobrze - powiedział
              diabeł ugodowo - Sprecyzujmy sobie kilka wniosków. Tadeusz znał inicjały
              fatyganta Moniki Kacper znał sprawę tego pięknego filusia... - Dziwnych określeń
              używasz - przerwałam mu z niesmakiem
              - Już ja wiem, co mówię. Zestaw sobie te dwie rzeczy. No? Przychodzi ci coś do
              tej tępej pały? Tym mnie już zdenerwował. Jak śmie pierwszy lepszy diabeł
              wypowiadać się o mnie w ten sposób! Ze zdenerwowania doznałam przypływu
              bystrości umysłu. - Razem wziąwszy, Tadeusz wiedział wszystko i mógł donieść
              fatygantowi o pięknym filusiu - powiedziałam gniewnie. - To już wiesz, dlaczego
              krzyczał "przebacz"?






              - A pewnie, że wiem! Głowę dam za to, że po pijanemu zwierzył się Tadeuszowi z
              romansu niewiernej, a Tadeusz nie w ciemię bity, raz dwa trzy to wykorzystał. -
              Bardzo słusznie - powiedział diabeł z odrobiną uznania. - A teraz myśl dalej
              logicznie. Gdyby go zabił, toby się tam jeszcze poniewierał przed nią z tym
              kretyńskim krzykiem? Zastanowiłam się przez chwilę. - Nie, boby uważał, że-
              zmazał winę. Zdradził ją, naraził na szantaż, po czym zrekompensował to,
              zabijając szantażystę... - A zatem?...
              - A zatem Kacper jest niewinny.
              - Dalej!
              - Dalej, dalej... Przestań mnie poganiać! Dalej miotał się tak przesadnie, bo
              myślał, że swoim głupim czynem sprowokował ją do popełnienia tego morderstwa. -
              A nie sądzisz, że wie o niej coś więcej? Więcej niż ty?
              - Jeżeli on wie więcej, to siłą rzeczy ja wiem mniej. Objawienie nagle na mnie
              nie spłynie, czego się czepiasz? - To co on wie, ty możesz wydedukować. Co ona
              ma? Patrzyłam bezmyślnie na diabła. O co mu chodzi? Co ta Monika może mieć? -
              Sex-appeal... - powiedziałam niepewnie.
              - Kretynka! Ja mówię o tym, co ty też masz! No? Ty masz i ona ma, a Alicja nie
              ma ani jednej sztuki. - Dzieci! - krzyknęłam w olśnieniu. - Dwoje dzieci!
              - No widzisz. Orientujesz się, do czego jest zdolna kobieta dla swoich dzieci.
              Wy wszystkie macie takiego fioła... Wiesz chyba, ile ten jej fagas ma pieniędzy.
              - Jadwiga też ma dziecko - zaprotestowałam. - I większego fioła! - A właśnie,
              dobrze, że mi przypomniałaś. Co ty tam, serdeńko, mówiłaś na początku o
              Jadwidze? Siedemdziesiąt tysięcy złotych?... A nie zauważyłaś czasem, jak ona
              ostatnio wypiękniała?
              - Głupie dowcipy. Cała pracownia wie, że Jadwiga niedawno kogoś sobie poderwała.
              Patrzy na to, że poleci -z nim do ołtarza... - Nie wyjeżdżaj mi tu z ołtarzem,
              bo mnie zdenerwujesz. Za darmo? - Jakie darmo! Przecież właśnie dlatego tak się
              rwie do tych siedemdziesięciu patyków! Włoży mu to w przedsiębiorstwo, on jest
              prywatna inicjatywa. I będzie miała zapewniony byt dla swojej Laluni, co, mam ci
              to jeszcze tłumaczyć? - Mnie nie, sobie... A te fakturki? Jak ci się zdaje? Za
              parę lat główny księgowy idzie na emeryturę. Co ci to mówi? - Że ujawnienie tych
              machlojek to byłby dla niego krach życiowy - powiedziałam ponuro. -
              Dyscyplinarne zwolnienie i z emerytury nici. - A tobie on się wydawał łagodnym
              człowiekiem - powiedział diabeł, kiwając z politowaniem rogatą głową. - No
              dobrze, ale w to jest zamieszany Witek! To on jest kierownikiem, nie Olgierd!...
              - O Witku to ty jeszcze, moja perełko, za mało wiesz, za mało... A jak tam w tym
              świetle wygląda nasza Aneczka?... - Nijak! - warknęłam gniewnie.
              - Pewnie, że nijak - potwierdził diabeł złośliwie.
              - Za Aneczkę by to załatwił ktoś inny. Błędny rycerz.
              - Odczep się. Błędni rycerze dawno wymarli.
              - On jest ostatni z tej krwi. No, pozbieraj do kupy wszystko, czego się dziś
              dowiedziałaś, pozbieraj. "Kiziu, nie martw się, ja to załatwię. Nikt nie będzie
              wiedział"... Ładnie to brzmi, co? - Odczep się! - wrzasnęłam z gniewem. -
              Przestań mnie denerwować! - A wiem, wiem, że ci się to nie podoba. Wiem,
              dlaczego się tak pchasz w to śledztwo, mnie nie oszukasz. Nie wiedziałaś
              przedtem, że Zbyszka też ten bydlak szantażował, co? A teraz Już nawet wiesz,
              czym... - Nonsens - odparłam ostro. - Zbyszek by się tak nie wygłupiał. On ma
              dziecko, już ci mówiłam. - Cóż znaczy dziecko wobec ukochanej kobiety? I to
              kobiety, której grozi taki skandal! Przypomnij sobie, jak ona wyglądała, jak
              wychodziła za mąż. To tak niedawno, nie masz przecież zaników pamięci? Sama
              widziałaś, jak przyszła do niego, Stolarek też mógł widzieć. Ona nie ma
              pieniędzy, nie mogła mu się opłacać, co robi błędny rycerz w takiej sytuacji? -
              Szlag mnie trafi - mruknęłam z furią. Diabeł zachichotał jadowicie. - Zbrodnię
              trzeba popełnić inteligentnie, dobrze zatrzeć ślady właśnie ze względu na
              dziecko... A ta zbrodnia jest popełniona bardzo inteligentnie... - Bydlę!!! -
              wrzasnęłam, zrywając się z miejsca. - Paszoł won stąd!!... Złapałam pudełko z
              cyrklami, które leżało na stole przede mną, i nieprzytomna z wściekłości w szale
              rzuciłam nim w diabła... - Zwariowałaś?! - spytał z niebotycznym zdumieniem
              Janusz. Oprzytomniałam. Diabeł znikł. Dookoła mnie stali Janusz, Wiesio, Kazio,
              Leszek i przyglądali mi się w osłupieniu Prawdopodobnie w ferworze dyskusji z
              nadprzyrodzonym czynnikiem podnosiłam niekiedy głos.






              - Na mózg ci padło? Przekomarzasz się tak sama ze sobą?
              - Tu był diabeł -z nim śledztwo. - mruknęłam ponuro. - Omawiałam
              - Rany boskie, znów ma halucynacje - powiedział Leszek ze zgrozą. - Wymorduje
              całą pracownię! - Jaki diabeł? - zainteresował się Wiesio.
              - Zwyczajny, jak diabeł. Z rogami, z ogonem...
              - No i co ci powiedział?
              - Że Kacper jest niewinny. Za to szkalował parę innych osób. - No dobrze, ale
              dlaczego rzucasz w diabła moimi cyrklami? - spytał Janusz z głębokim niesmakiem,
              wchodząc pod stół Witolda i zbierając rozsypane szczątki. - Gdzie zerownik?! -
              ryknął nagle okropnie. - Ten diabeł zabrał?! - Nic nie zabrał, to porządny
              diabeł. Masz zerownik, tu leży... - Skąd się pani wziął ten diabeł, dopiero wpół
              do jedenastej - zdziwił się Kazio. - O północy to jeszcze rozumiem... Ochłonęłam
              nieco po konwersacji ze złym duchem i teraz już byłam gotowa nawet pracować,
              żeby tylko nie myśleć. Władze śledcze poszły mi na rękę. Nagle rozpoczął się
              gwałtowny spęd pracowników, przy czym panie zaganiano do gabinetu, a panów do
              sali konferencyjnej. To zróżnicowanie płci ogromnie nas zaciekawiło. Posłusznie
              szłam do gabinetu, kiedy nagle po drodze ujrzałam, że prokurator i kapitan
              wchodzą znów do pokoju Olgierda. Nie zamierzałam być przesadnie lojalna, a przy
              tym insynuacje diabła zdenerwowały mnie w najwyższym stopniu, więc,
              wykorzystując zamieszanie, szybko zawróciłam i weszłam do damskiego WC-tu.
              Zajęłam stosowną pozycję, usiłując w miarę możności nie oddychać. - Trzeba
              zrobić taki harmonogram nieobecności, bo inaczej tu zwariujemy - powiedział
              prokurator. - Nie ma sposobu kogokolwiek wykluczyć... W tym momencie usłyszałam,
              że ktoś wszedł do męskiej strony WC-tu, po czym stałam się świadkiem
              zdumiewającego zjawiska. W męskiej kabinie rozległy się jakieś dziwne, stłumione
              odgłosy, a następnie w damskiej poleciała woda. Nie zdążyłam nawet zastanowić
              się nad tym, jakim sposobem to dziwo się dokonało, bo pod drzwiami usłyszałam
              głosy milicjantów i musiałam natychmiast wyjść. Nie chciałam, żeby się
              ktokolwiek zorientował, że tkwię w WC-cie w śledczych celach. - "Harmonogram
              nieobecności, genialne!" - pomyślałam z uznaniem. - "My też..." Do gabinetu
              przybyłam ostatnia. Władza ludowa sprowadziła posiłki płci żeńskiej i w obydwóch
              pomieszczeniach równocześnie przeprowadzono rewizję osobistą. Długo to trwało, a
              przez ten czas na terenie pracowni odbywała się jeszcze Jedna rewizja
              nieosobista. Rezultaty zarówno jednej jak i drugiej nie zostały przed nami
              ujawnione. Przed samą północą Jarek zdecydował się wreszcie, że go nie było, i
              zostaliśmy zwolnieni z posterunku. Cały personel był tak zmęczony, że nikomu się
              nawet nie chciało iść na wódkę, za to rozdrapaliśmy taksówki z dwóch postojów.
              Nikogo nie zatrzymano, śledztwo w sprawie tajemniczej śmierci Tadeusza zostało
              na razie nie rozstrzygnięte... Witold, któremu skończył się właśnie urlop, był
              jedynym człowiekiem, przybyłym nazajutrz do pracy punktualnie o wpół do ósmej.
              Przyczyny zdumiewającej pustki w pracowni były dla niego niepojęte aż do
              przyjścia pani Glebowej, która udzieliła mu wyczerpujących wyjaśnień, wprawiając
              go tym w kompletne osłupienie. - Coś podobnego! - mówił, kiedy już zaludniliśmy
              nasz pokój. - Żeby nie to, że nie posądzam pani Glebowej o upodobanie do takich
              dowcipów, tobym nie uwierzył. W głowie się nie mieści! I to rzeczywiście ktoś z
              was? - Przecież pan zna Matyldę! Przysięgła, że nikogo obcego nie było. - Może
              wyszła na chwilę?
              - To już milicja dokładnie zbadała. Siedziała jak kamień bez przerwy i tylko raz
              weszła do gabinetu, nie zamykając za sobą drzwi. Wtedy właśnie prysnął Jarek,
              który cały czas na to czatował, ale zrobił to jeszcze za życia. To znaczy za
              życia Tadeusza. Jak wracał, to już go wszyscy zauważyli. - No, no. I nic nie
              wiadomo? Kogo oni podejrzewają?
              - Wszystkich. My siebie nawzajem też. Diabli wiedzą...
              Mimo woli rzuciłam niespokojnie okiem na kąt za stołem Witolda, ale diabła nie
              było. Witold siedział na swoim miejscu, oszołomiony, kiwając głową. - No
              popatrzcie, a ja przyniosłem plastyk na abażury. Kto by to mógł przypuszczać, że
              tu się dzieje coś takiego. - Pokaż plastyk! Gdzie masz?
              - A tu. Kawałek, ale mam i taki duży, w arkuszach... Plastyk Witolda wzbudził
              szalone zainteresowanie. Kilka dni wcześniej, tuż przed jego okolicznościowym
              urlopem, opętał nas szał produkowania lamp stojących. Wynajdywaliśmy przedziwne
              możliwości używania najrozmaitszych materiałów niezgodnie z ich przeznaczeniem.






              Witold przyniósł wówczas papier, powyginany w bardzo skomplikowany sposób,
              pozwalający na uzyskanie ciekawych efektów świetlnych, i teraz mieliśmy zamiar w
              taki sam sposób powyginać twardy, sztywny plastyk. Wczorajsza tragedia była już
              odległa o całą noc, wracaliśmy do normalnego nastroju i tylko Witold czuł się
              jeszcze nieco nieswojo, ale on z kolei nie uczestniczył w sensacyjnych
              wydarzeniach, mało znał nieboszczyka, więc też szybko przyszedł do siebie.
              Jedyne, co nam od wczoraj pozostało, to dziwna niechęć do pracy. Znacznie
              łatwiej było zająć się tworzeniem dziwolągów z plastyku. Obydwaj z Januszem
              ucięli kawałek i zaczęli wyginać, co nie okazało się takie proste, jak
              początkowo przypuszczali. Obserwując z zainteresowaniem ich wysiłki, rzucaliśmy
              różne odkrywcze propozycje. - Może naciąć żyletką? - powiedział Wiesio. - Tak
              lekko, po wierzchu. - Nic z tego - odparł Janusz. - Pęka, już próbowałem.
              - Przy przykładnicy! Podłóż!...
              - Nie, czekaj, przykładnica za gruba. Musi być coś, co ma kant. O, skalówka!
              Trzymaj!... - Ale tu ci zjeżdża, trzeba trzymać z drugiej strony!
              -Ja przytrzymam ten plastyk, a ty wyginaj!
              - Wiesiek, skalówka się obsuwa, trzymaj, do cholery!
              - Czym? Nogą? Po chwili już byli zatrudnieni przy tym wszyscy czterej.
              Zostawiłam ich, stłoczonych w dziwnych pozycjach przy stole Janusza, i udałam
              się do Alicji. Ustaliłyśmy plan działania. Postanowiłyśmy wprowadzić w czyn
              genialną myśl prokuratora, sporządzając również harmonogram nieobecności, co nam
              powinno przyjść tym łatwiej, że z harmonogramami byłyśmy obeznane. Podzieliłyśmy
              pracownię na rejony i każda z nas miała spisać szczegółowo poczynania
              przydzielonej części. Następnie zdecydowałyśmy się odbyć konferencję i
              przeprowadzić naukowe rozważania o dwunastej na kawie w macierzystym lokalu, na
              parterze naszego budynku. Od razu zabrałam się do dzieła, maglując
              współpracowników, do których podeszłam dyplomatycznie. Każdy znacznie chętniej
              mówił o innych niż o sobie. Na tej zasadzie uzyskiwałam stopniowo wszystkie
              niezbędne mi wiadomości. Po dziesiątej przybyły władze śledcze, które uznały, że
              będzie im wygodniej prowadzić przesłuchania na miejscu, ze wszystkimi
              podejrzanymi pod ręką, i zajęły salę konferencyjną. W pozostałych
              pomieszczeniach powinna była wrzeć praca, ale zamiast pracy od chwili przybycia
              milicji zaczęły wrzeć gorące kłótnie, dyskusje i awantury. Im dłużej i
              wnikliwiej oficjalne czynniki pytały, tym więcej osób wymyślało sobie nawzajem.
              Milicja działała na tej samej zasadzie co ja, tyle że bardziej bezwzględnie.
              Dysponując wiadomościami bezpośrednio od nieboszczyka nie ukrywała przed
              badanymi swoich informacji. Ponieważ jednak nie ujawniała równocześnie źródła,
              każdy ze zdekonspirowanych dochodził do wniosku, że wsypali go ukochani koledzy,
              i w zdenerwowaniu przez zemstę wsypywał kolegów, a następnie leciał robić piekło
              właściwej osobie. Od wczoraj władze śledcze zdążyły wszystkie swoje wiadomości
              przetrawić, usystematyzować, wyciągnąć wnioski i teraz bezbłędnie trafiały w sam
              środek tarczy, wydobywając na światło dzienne nasze najgorsze instynkta. W
              rezultacie sama śmierć Tadeusza niemal poszła w zapomnienie, a wysunęły się na
              plan pierwszy jej nieoczekiwane i niemiłe konsekwencje. W naszym pokoju był
              jeszcze spokój. Janusz wygiął wreszcie mały kawałek plastyku i otarłszy pot z
              czoła patrzył na swoje dzieło z ponurym podziwem. - To jest galernicza robota -
              oświadczył. - Taki mały kawałek, to jeszcze, jeszcze, ale jak przyjdzie wyginać
              cały arkusz? Co by tu wymyślić? - A jak się nacina, to pęka - powiedział Witold
              zmartwionym głosem. - Czekaj, a ciekawe, czyby pękło bez nacinania. to razy
              można tak łamać?... Daj ten biały! Usiadł wygodnie i zaczął giąć, licząc na głos
              każde wygięcie. - Trzy - powiedział, postękując z wysiłku. - Cztery, Pięć..."
              - Nie, nie mogę - mruknął nagle Wiesio, podnosząc się z miejsca. Podszedł do
              radia, które przez cały czas wydawało z siebie przeciągłe, ponure wycie, będące
              zasadniczą treścią audycji "Pieśni ludowe różnych narodów". Tamci dwaj, zajęci
              plastykiem, nie zwracali jakoś na to uwagi. Wiesio przestawił na średnią
              Warszawę. - No, nareszcie - powiedział z satysfakcją Leszek, siedzący bezczynnie
              przy stole. - Wiedziałem, że ktoś wreszcie tego nie wytrzyma. - To dlaczego pan
              sam nie zmienił? - spytałam z irytacją, bo grobowe wycie i mnie równie
              wyprowadziło z równowagi.
              - Chciałem zbadać wrażliwość waszych doznań akustycznych. - Dziewięć, dziesięć,
              jedenaście - liczył Janusz już z nieco mniejszym wysiłkiem. - Dwanaście,






              trzynaś- Ciekawe, jaka teraz będzie piosenka tygodnia - powiedział Wiesio w
              zadumie, wracając na swoje miejsce. - Bo ten Łazuka na schodach to już mi nosem
              wyszedł. - Polka galopka - oświadczyłam stanowczo.
              - Skąd pani wie? - przeraził się Witold, odwracając się gwałtownie od
              mamroczącego pod nosem Janusza. - Przeczuwam w jasnowidzeniu.
              - Ach! Chwała Bogu, myślałem, że pani wie na pewno. Od polki galopki to już bym
              chyba zwariował. - Dzień dobry państwu - powiedział nagle od drzwi wchodzący do
              nas kapitan. - A, dzień dobry panu - odparliśmy uprzejmym chórem we troje,
              Wiesio, Leszek i ja, a Janusz, zaabsorbowany swoją czynnością, wyczuł widać, że
              powinien jakoś zareagować na powitanie, bo podniósł głos. - Dziewiętnaście,
              dwadzieścia, dwadzieścia jeden - powiedział dobitnie. Kapitan zatrzymał się w
              progu i spojrzał na niego lekko zaskoczony. - Chciałbym z tym panem pomówić -
              powiedział do mnie z odrobiną wahania. - Czy sądzi pani, że można go oderwać od
              pracy? - Januszek, pan kapitan do ciebie! -wrzasnęłam.
              - Dwadzieścia cztery! - odkrzyknął Janusz równie gromko. Kapitan się wyraźnie
              zainteresował nie znanymi mu widać metodami pracy w biurze projektów. - Co to
              znaczy? - spytał z zaciekawieniem. - Państwo tak muszą? - Panie Witoldzie, to
              pan go tak skołował, Niech go pan teraz otrzeźwi! Janusz, oprzytomnij! - Zaraz
              pęknie - odparł Witold, nie odrywając zafascynowanego wzroku od kawałka plastyku
              Kapitan stał w milczeniu, patrząc na Janusza z rosnącym zainteresowaniem. Na
              trzydziestu dwóch pękło
              - Trzydzieści dwa - oznajmił Janusz triumfująco. - Da się wygiąć trzydzieści
              Jeden razy O co chodzi - odwrócił się do nas, dumnie machnął nadpękniętym
              plastykiem i dopiero teraz zauważył kapitana - A co, pan do mnie? - Pan pozwoli
              do nas na chwilę, mamy kilka pytań Witoldowi w czasie szarpania opornego
              tworzywa sztucznego wystygła herbata, więc zaczął teraz jeść śniadanie
              Przyglądałam mu się w-zamyśleniu, usiłując odgadnąć, w jakim stadium śledztwa
              jest JUŻ milicja Na kartce papieru spisałam sobie w porządku chronologicznym
              znane mi godziny poczynań współpracowników, przygotowując grunt do rozważań z
              Alicją Potem znów przyjrzałam się Witoldowi, który, pogrążony w nie mniejszym
              niż ja zamyśleniu, jadł pomidora W drugiej ręce trzymał solniczkę Sądząc z jego
              wyrazu twarzy pomidor mu bardzo nie smakował Zjadł połowę, drugą obejrzał z
              wyraźnym obrzydzeniem, zawahał się, wreszcie wrzucił ją do kosza na śmieci i
              zajrzawszy za nią, starannie posolił - Panie Witoldzie, co pan robi? - spytałam
              z łagodnym zainteresowaniem, bo te zabiegi kulinarne wydały mi się nieco dziwne.
              Witold spojrzał na mnie, znów zajrzał do kosza i nagle zaczął się przeraźliwie
              śmiać. Leszek, stojąc przy swojej desce, rysował tuszem na kalce następny obraz.
              Zastopował na chwilę twórczość, przyjrzał się Witoldowi i wrócił do obrazu. - Tu
              jest skażona atmosfera - oznajmił proroczym tonem, czyniąc zamaszysty gest
              patykiem umaczanym w tuszu. - Nikt się nie uchowa. Ostatni normalny zwariował! -
              Ten pomidor mi okropnie nie smakował i nie wiedziałem dlaczego - wyjaśnił
              Witold, nie przestając się śmiać. - A ja go zapomniałem posolić! Nie znoszę
              niesolonych pomidorów. - To dlatego dosolił go pan w koszu? Już i pan w piętkę
              goni... - westchnęłam smutnie. - A właśnie, bo wie pani, tak się zamyśliłem...
              Zastanawia mnie jedna rzecz. Jak to mogło być, że oni tam w gabinecie nic nie
              usłyszeli? I w ogóle coś z tym gabinetem mnie męczy... - Podobno Zbyszek coś
              słyszał - przerwał Wiesio. - Mówi, że słyszał dwa męskie głosy, ale nie zwrócił
              na to uwagi i zaraz potem wyszedł z pokoju. - A Witka przy tym nie było?
              - Był, ale krótko, też wyszedł, jeszcze przed Zbyszkiem. Nic nie mówi, że
              słyszał... To znaczy, mówi, że nic nie słyszał. - A Zbyszek tych głosów nie
              rozróżnił?
              - Nie, mówi tylko, że wydawały mu się męskie, - No właśnie - powiedział Witold.
              - Ale potem... Jak to było? Mówiła pani, że Zbyszek napadł na panią, jak tylko
              zobaczył Stolarka, i że tam była cała pracownia. To którędy oni weszli? Od
              korytarza? - Od korytarza.
              - A dlaczego nie wprost z gabinetu? Wszyscy troje patrzyliśmy nieinteligentnie
              na Witolda, zaskoczeni jego prostym pytaniem. - Rzeczywiście - powiedział
              Wiesio. - Dlaczego nie wprost z gabinetu? - Rzeczywiście - powtórzyłam. -
              Przecież to jest najprostsza droga, a drzwi są otwarte. - A były otwarte?
              - Nie mam pojęcia. Wy nie wiecie? Okazało się, że nikt nie zwrócił uwagi na
              drzwi pomiędzy gabinetem a salą konferencyjną Zazwyczaj stały otworem i nawet






              nie wiedziałam, gdzie jest od nich klucz. Łączyły ze sobą te dwa pomieszczenia i
              przez nie prowadziła najkrótsza droga do miejsca zbrodni. Dlaczego Witek ze
              Zbyszkiem nie skorzystali z niej, tylko oblecieli całe biuro dookoła? - No
              proszę, nowy ślad - ucieszył się Wiesio. - Ciekawe, czy milicja już to
              sprawdziła. - Ja tego nie rozumiem, ale może po prostu zgłupieli? - powiedział z
              powątpiewaniem Witold. - Jak wylatywali z gabinetu, to jeszcze nie wiedzieli, co
              się stało, nie mieli od czego zgłupieć. - Nad czym wy się zastanawiacie -
              powiedział z dezaprobatą Leszek znad swojego obrazu. - Przecież to proste.
              Morderca zamknął, żeby mu nikt nie przeszkadzał. - Wiesiu - spytałam. - Czy w
              czasie twojej kariery w tym biurze te drzwi bywały zamykane? Pracujesz tu
              najdłużej z nas wszystkich. Wiesio zamyślił się i po chwili potrząsnął głową:
              - Nie przypominam sobie. Nawet nie wiem, gdzie jest klucz. Klucz!!... A może to
              ten?!... Natychmiast przypomnieliśmy sobie klucz, który wyleciał z naszego
              wazonu. - Jaki ten? - zaciekawił się Witold. Czym prędzej opisaliśmy mu scenę,
              będącą tak znakomitym ukoronowaniem rewizji. - No właśnie, a ja już od rana
              chciałem się spytać, co tu tak cholernie śmierdzi? Może i rzeczywiście ten? -
              Trzeba tym Holmesom zwrócić na to uwagę, niech się pomęczą... Janusz wrócił z
              przesłuchania wyraźnie spłoszony. Zapalił papierosa i popatrzył na nas ze
              stropionym wyrazem twarzy. - Ale miałaś pomysł z tym Tadeuszem, ho, ho! Ekstra
              klasa! Ja w tych warunkach nie mogę pracować. Po tym całym badaniu to ja już nie
              wiem, czy to Tadeusz wykito-wał, czy Witek, czy jeszcze kto inny i czy to
              przypadkiem nie ja go zabiłem. Jak Boga kocham, skołowali mnie do reszty! Bez
              jednego głębszego tu się nie obejdzie, Leszek, idziesz? Na tę nieoczekiwaną
              propozycję Leszek okazał żywą radość, czym prędzej porzucając twórczość.
              Rozgoryczony Janusz odmówił bliższych wyjaśnień i zanim się zdążyliśmy obejrzeć,
              już ich nie było. Z jego wypowiedzi zrozumiałam tylko to, że ziarno rzucone
              przez Marka padło na żyzną glebę i władze śledcze rzeczywiście biorą pod uwagę
              możliwość pomyłki co do osoby ofiary Od tej możliwości zrobił mi się taki melanż
              w głowie, że dalszą zwłokę uznałam za niedopuszczalną. Zabrałam swoje śledcze
              zapiski i Alicję i poszłyśmy na kawę. - Głupiaś - powiedziała stanowczo Alicja,
              kiedy, zaczynając od końca, sprecyzowałam jej ostatni pomysł przedstawicieli
              praworządności. - Milicja może tak myśleć, ale nie my. Kompletny nonsens!
              Wierzysz w to, że ktokolwiek z nas nie odróżnił Witka od Tadeusza? - Byli prawie
              tego samego wzrostu - odparłam z wahaniem. - Czy ja wiem, może z tyłu...? - Z
              żadnej strony. Witek jest blondyn, a Tadeusz czarny, nawet łysieli różnie,
              Tadeusz od tyłu, a Witek od przodu. Morderca musiałby być zupełnie pijany, a
              jestem pewna, że wczoraj nie było w pracowni nikogo do tego stopnia pijanego. Po
              namyśle zgodziłam się z nią.
              - No dobrze, wobec tego teraz myślmy rozsądnie...
              - Potrafimy? - spytała Alicja z powątpiewaniem.
              - Będziemy się starać. Zacznijmy od początku. Dlaczego Tadeusz wyszedł przed
              śmiercią z pokoju i poszedł do sali konferencyjnej? - Bo po śmierci już by mu
              się to nie udało... - -Ja do ciebie mówię poważnie! - Widocznie chciał zginąć w
              spokoju, a nie w tym hałasie, który oni tam robią. A teraz to ci się przyznam,
              że już mi się wszystko pomyliło i nie wiem, co wymyśliłaś, a co było naprawdę.
              Zdaje się, że mówiłaś coś o jakimś telefonie? - Jakbyś zgadła! Telefon też był,
              niech go-jasny piorun trafi! I Tadeusz sam go odebrał, wszystko dokładnie tak,
              jak uprzednio postanowiłam. W tym czasie w pokoju siedzieli Andrzej i Danka,
              więc siłą rzeczy żadne z nich nie mogło dzwonić. - Dobrze, że chociaż dwie
              sztuki odpadły. O której to było godzinie?
              - Około dwunastej piętnaście, stwierdzili na podstawie dziennika. O tej samej
              porze w gabinecie konferowali jeszcze Witek, Olgierd i Monika, wypadałoby ich
              także uniewinnić. - Jaka szkoda! - powiedziała Alicja z żalem. - Cały czas
              miałam nadzieję, że to może jednak Witek! - - Nic ci na to nie poradzę. W moim
              pokoju był Janusz, tkwił murem przy stole, na własne oczy widziałam. Leszek i
              Wiesio też byli, ale ponieważ wychodzili, nie dam głowy, czy któryś z nich nie
              zdążył zadzwonić. A co u ciebie? - Dziękuję, wszyscy zdrowi...
              - Mów poważnie, bo cię kopnę!
              - Kopnij - zgodziła się Alicja. - To jest, chciałam powiedzieć, już mówię. U nas
              był... Czekaj, mam zapisane. Stefan, Kazio, Ryszard, Wieśka i Włodek. No i
              Kacper. - Jesteś pewna?






              - Całkowicie. Krzyczeli do siebie nawzajem, a Kacper odkręcił radio na cały
              regulator, trudno było tego nie zauważyć. Robili ten hałas bardzo długo,
              ustaliliśmy, że prawie do wpół do pierwszej. - Nikt z nich nie dzwonił?
              - Owszem, ja. Ale daję ci słowo, że nie do Tadeusza.
              - Rozumiem, że w tym czasie słyszałaś Zbyszka w wychodku? - Zaraz potem. Z kim
              on tam był, u diabła? Z panią Glebową? Milczałam, świadoma tego, że Alicja jest
              na progu odkrycia tajemnicy Zbyszka. Całe szczęście, że właśnie ona, a nie ktoś
              inny. Miałam pewność, że odkrywszy, będzie milczeć jak grób, ale wolałam jej w
              tym nie pomagać. Alicja, której zaczęło coś świtać, patrzyła na mnie z
              zaciekawieniem. - Wiesz i nie powiesz, co? Czekaj, zaraz wydedukuję sama. Prawie
              wszystkie nasze babki zlokalizowane, bez miejsca zostają tylko... czekaj, pani
              Glebowa, Jadwiga... i Anka! Anka?!... - Anka, Anka, daj jej już spokój. Tu jest
              pogrzebany bardzo ładny pies, który mi się cholernie nie podoba, zostawmy na
              razie ten temat. Ustalmy wreszcie, kto dzwonił Obawiam się, że za chwilę
              dokonamy wspaniałego odkrycia, że duchy. - To by się nawet zgadzało, nieboszczyk
              dostarcza informacji, a" duchy posługują się telefonem. Czekaj, pozwól, że się
              otrząsnę. Anka?... Jestem zbulwersowana To znaczy, że ona się wcale nie szarpała
              z garderobą, tylko gruchała ze Zbyszkiem u Olgierda? Nadzwyczajne! - Dobrze,
              odbulwersuj się i słuchaj Zostają nam następujące osoby: Wiesio, Leszek,
              Jadwiga, ta gruchająca para i Kajtek. - No i pani Glebowa...
              - Odczep się wreszcie od pani Glebowej. Kajtek spędził bardzo dużo czasu, stojąc
              jej nad głową w komórce i patrząc w garnek, bo gotował sobie serdelki. Gotowanie
              serdelków dzwonienia nie wyklucza. - To znaczy, że musiał to być ktoś z nich,
              jeżeli odpadają czynniki nadprzyrodzone. Co nam z tego? - Jeszcze nie wiem.
              Czekaj, zapomniałam ci powiedzieć o jednej nadzwyczajnie ważnej rzeczy. Tadeusza
              nie uduszono od razu... - Tylko stopniowo? Jakiś sadysta?
              - Nie, nie to. Przed uduszeniem został zaprawiony w globus naszym dziurkaczem.
              - Ach, to dlatego był zepsuty? - ucieszyła się nie wiadomo czemu Alicja. -
              Opamiętaj się. Nie dziurkacz był zepsuty, tylko zszywacz i to na długo przed tym
              niestosownym użyciem. - Tak? Możliwe. To mi się widocznie pomyliło. Ale to
              odwraca moje pojęcia, do tej pory myślałam, że mordercą musiał być silny facet,
              natomiast w świetle dziurkacza dopuszczam nawet subtelną kobietę. - No teraz
              sprawdzajmy alibi. Masz spisane godziny? Alicja wyciągnęła z kieszeni kilka
              drobno zapisanych kartek. - Tak, tutaj. Nie, czekaj, tu jest spis bielizny,
              którą oddałam do prania. To też nie, tu mam zestawienie dłużników i
              wierzycieli... Może to? Zaraz... Oddać pończochy do łapania, wymienić żarówki...
              Nie, nie to. Gdzie ja to mam? - Może po drugiej stronie? - spytałam
              zrezygnowana.
              - A rzeczywiście, masz rację. Jest! Przystąpiłyśmy do sporządzania harmonogramu
              niewinności. Na kawałku papieru w kratkę zaczęłyśmy wkreślać rozmaite
              skomplikowane znaki. Po długich wysiłkach i obliczeniach uzyskałyśmy rewelacyjne
              rezultaty. Wypadło nam, że w żaden sposób nie mogło popełnić tego morderstwa
              mnóstwo osób. Jako podejrzani ostali się tylko Witek, Zbyszek, Anka, Kajtek,
              Jadwiga, Ryszard, Kacper i Monika. - Właściwie Ankę też należy wyrzucić -
              powiedziała Alicja. - Popatrz, tu mam zeznanie Moniki. Widziała ją, jak szła od
              nich do naszego pokoju, weszła i już nie wychodziła. Kacper to poświadcza i
              Kazio. Jak tylko weszła, przełączyła radio, godziny się zgadzają. - Popatrz, kto
              by to pomyślał, że te radioodbiorniki tak się nam przydadzą! Gdyby nie to, chyba
              żadna ludzka siła nie zdołałaby niczego konkretnego stwierdzić, - nikt przecież
              nie siedzi z wzrokiem bez przerwy utkwionym w zegarek. - Więc co? Anka jednak
              nie miała szans.
              - To zależy, gdzie ją Monika widziała. Czy nie mogła akurat wchodzić albo
              wychodzić z sali konferencyjnej? - Nic z tego. Anka szła od drzwi ich pokoju i
              Monika widziała w lustrze, jak weszła do naszego. Nie ma wątpliwości. Wpisałam
              Ankę w odpowiednią rubrykę.
              - A Zbyszek? - powiedziałam z nadzieją. - Czy on mógł zdążyć? Opuścił ten ich
              przybytek uczuć wcześniej niż Anka, a dał się widzieć później. Czekaj,
              sprawdźmy. Nie, tu go uniewinnia Matylda, potem wyszedł tu... A w tym miejscu
              był już u was. Mnie tu wychodzą dla niego cztery minuty. - Nie starczy?
              - Musiałby wziąć dobre tempo. Obliczmy, wyobraź to sobie. Zaprawienie
              dziurkaczem to jest sekunda, łagodne ułożenie nieboszczyka na podłodze, to ile?






              Pięć sekund? - Przyjmijmy, że dziesięć. Był zdenerwowany i mógł sobie otrzeć pot
              z czoła, to też trwa. - No to otrzyj sobie, zobaczymy, jak długo. Nie rób masażu
              całej twarzy, tylko otrzyj pot! Do licha, masz przecież wyobraźnię! Wytężywszy
              wyobraźnię Alicja starannie wytarła wyimaginowany pot. Powtórzyła tę czynność
              kilka razy, a ja patrzyłam na zegarek. Jakiś pan siedzący przy sąsiednim stoliku
              zaczął się nam przyglądać bardzo podejrzliwie. Uznałyśmy, że na pot wystarczy
              cztery sekundy. - No to na wszystko razem mamy dziesięć sekund. Nieboszczyk leży
              na podłodze i teraz go trzeba dodusić. Zakładam, że pasek to bydlę miało
              przygotowany, ile czasu mógł go dusić? - Co najmniej dwie minuty, jeżeli chciał
              mieć pewność, że mu nie zmartwychwstanie. - Dorzućmy dwadzieścia sekund na
              szarpanie się z nieboszczykiem, żeby mu ten pasek dobrze założyć. już mamy? Dwie
              i pół minuty. - A teraz jeszcze musi wytrzeć dziurkacz, skoro mówiłaś, że był
              wytarty. Wyjmuje z kieszeni chustkę do nosa... - Wielki Boże! - przerwałam i
              spojrzałam na Alicję w olśnieniu. Chustkę do nosa! Stąd ta mania zbierania
              gałganów! Oczywiście, że szukali tej szmaty, którą dziurkacz został wytarty, jak
              można było nie domyślić się od razu?! - Jednakże należy nas uznać za bandę
              tępych matołów - oświadczyłam stanowczo. - Nas jak nas - odparła Alicja
              krytycznie. - Tak mówiąc między nami, to o tym dziurkaczu wiedziałaś tylko ty...
              - Zaraz się zrehabilituję. Wyciera dziurkacz... Jak długo?- To zależy, czy jest
              z natury porządny. Może nawet na niego pluć i czyścić go do połysku. - Razem z
              połyskiem nie zajmie mu to więcej niż pół minuty. Przy dużej sprawności
              zbrodniarza można przyjąć na całe morderstwo minut trzy. Zbyszek, niestety,
              zdąży. - To ilu nam tych bandytów zostało? - zaciekawiła się Alicja, zajrzawszy
              przedtem do filiżanki i stwierdziwszy, że nie ma już kawy. - Niedużo, siedem
              sztuk. Teraz zobaczmy, jak nam się to kojarzy z telefonami. Kto z nich miał
              szansę dzwonić? - Pokaż. Tylko troje? Jadwiga, Zbyszek i Kajtek?!...
              Popatrzyłyśmy na siebie w milczeniu. Dopóki osoba mordercy pozostawała w sferze
              mglistych przypuszczeń, całe śledztwo mogłyśmy uważać wręcz za rozrywkę. Teraz
              się nam nagle dziwnie blisko skrystalizowała i zrobiło się nam głupio. - Daj
              spokój - powiedziała niepewnie Alicja. - Sądzisz, że to istotnie ktoś z nich?
              Czułam się bardzo niewyraźnie. Wiedziałam, że Tadeusz szantażował Zbyszka. Jego
              romans z Anką zaczął się na kilka miesięcy przed jej ślubem. Wychodząc za mąż
              Anka nie przejawiała szaleńczej radości, przeciwnie, wyglądała jak zmora.
              Wszystko wskazywało na to, że owe uczucia do tej pory jeszcze nie wygasły,
              chociaż romans ze Zbyszkiem nie miał przyszłości. Zbyszek nie rozwiódłby się w
              żadnym wypadku ze względu na dziecko, a z narzeczonym Anka musiała się na coś
              zdecydować, bo właśnie dostawał przydział na spółdzielcze mieszkanie. Tadeusz o
              tym wszystkim niewątpliwie wiedział... - Wieśka była dostatecznie bystra, żeby
              sobie również coś skojarzyć, ponadto Stefan zdążył ją poinformować, że Zbyszkowi
              Stolarek też był winien. - No nie - zaprotestowałam okropnie zdegustowana. - To
              mi się absolutnie nie podoba. Ja nie chcę, żeby to był Zbyszek! - Żebyś ty
              wiedziała, jak ja nie chcę...
              - Ale jeszcze mamy tamtych dwoje. Ja już naprawdę wolę, żeby to był Kajtek! -
              Ale Tadeusz mu rzeczywiście żyrował weksle! Zastanów się... - A czy ty wiesz,
              ile Kajtek mu był winien?!
              - Komu? Kto? Kajtek Tadeuszowi? A nie odwrotnie? Przecież Kajtek spłacił
              Tadeusza dzięki tym kantom z ORS-em i jeszcze mu pożyczył! - Guzik - oświadczyła
              Alicja stanowczo. - Spłacił mu część. Kajtek rozwalił cudzy motor i remontował
              go za pieniądze Tadeusza. Musiał się bardzo śpieszyć, żeby się właściciel nie
              dowiedział, Kacper też o tym nie wie. A do tego ta dziewczyna, z którą głupi
              smarkacz koniecznie chce się żenić! Kacper mu zapowiedział, że go wyrzuci z domu
              na zbity pysk!... - To są wszystko niepoważne powody...
              - A Kajtek jest poważny? Nieodpowiedzialny szczeniak, ja nawet nie wiem, czy on
              sobie zdawał sprawę z tego, co robi! - Przecież nie jest niedorozwinięty! Nie,
              no, nie przesadzaj. Nie twierdzę, że to nie on, ale jeżeli on, to zupełnie nie
              mogę zrozumieć dlaczego. Tadeusz był dla niego znacznie bardziej cenny za życia
              niż po śmierci. Ustawicznie coś razem kombinowali. - No to nie wiem. Zresztą, ja
              nic nie wiem, tylko nie zgadzam się, żeby to był Zbyszek. Może Jadwiga? - Jeżeli
              nieboszczyk mógł jej jakoś przeszkodzić w jej planach życiowych, to trzech
              groszy bym za nią nie dała. Tylko jak?...






              Zamyśliłyśmy się bardzo ponuro.
              - Zbyszek - mruknęła Alicja. - Mój Boże, wszystkiego bym się spodziewała, tylko
              nie czegoś takiego. Zbyszek... - Cała moja nadzieja w tym, że może jesteśmy
              głupie i źle myślimy. Wszystko odwrotnie, błędnie i bez sensu - powiedziałam bez
              przekonania, bo jednak harmonogram nieobecności mówił sam za siebie, a przy tym
              mogłam mieć pewność, że współpracownicy znacznie więcej prawdziwych wiadomości
              udzielali nam niż milicji. Na razie sytuacja wyglądała fatalnie. Zbyszek miał i
              motyw, i możliwość. - No, a drzwi? - spytała po chwili Alicja. - Te drzwi od
              gabinetu? - A właśnie. Mam nadzieję, że w tym coś jest. Może ty wiesz, gdzie
              zazwyczaj leżał klucz od nich? Alicja się zamyśliła. - Dawno temu - powiedziała
              powoli i rozwlekle. - Dawno, dawno temu... - Na litość boską, kiedy? Przed
              pierwszą wojną światową?! - Nie, przed trzema laty. Jeszcze za czasów naszego
              prawdziwego dyrektora ten klucz leżał u niego w szufladzie. Byłam świadkiem, jak
              zamknął nim drzwi do sali konferencyjnej. Wyciągnął go z najniższej szuflady,
              przypuszczam, że potem schował go tam na powrót. - Obawiam się, że tym razem
              wyjątkowo Leszek ma rację. Morderca zamknął drzwi na klucz, tylko po co? - Żeby
              się zabezpieczyć. Nie wiesz? Mogły mu się otworzyć samoczynnie w najbardziej
              nieodpowiedniej chwili. Istotnie, klamka tych drzwi była zepsuta i niekiedy
              otwierały się znienacka bez żadnego powodu. Myślałam, że to zostało już
              naprawione, ale Alicja była lepiej poinformowana. - No dobrze, a co potem zrobił
              z tym kluczem? Jak go zabrał z szuflady, jeżeli był w szufladzie? Nie; no to
              okropne, wszystko wskazuje na Zbyszka, koszmar! - A może jednak Jadwiga? Zbyszek
              słyszał dwa męskie głosy, Jadwiga mówi basem... Zgrupowanie podejrzeń wokół
              Zbyszka zdenerwowało mnie w najwyższym stopniu. Gdyby to istotnie on miał być
              mordercą, byłam wręcz gotowa sama zacierać ślady. Zbyszek! Jedyny naprawdę
              porządny człowiek nie tylko w naszej pracowni, ale chyba w ogóle we wszystkich
              biurach projektów. Szlachetny, rycerski, prawdomówny Zbyszek, moja największa,
              najgorętsza, platoniczna sympatia... Pełna niepokoju o Zbyszka usiłowałam zebrać
              jakoś myśli, bo cały czas miałam mgliste wrażenie, że zostało nam jeszcze
              mnóstwo szalenie ważnych rzeczy do omówienia. Coś jeszcze mnie męczyło i nie
              mogłam sobie uprzytomnić co. - Mamy jedną przewagę nad milicją - zauważyła
              bystrze Alicja. - Znamy ich wszystkich i wiemy dokładnie, czego możemy po nich
              oczekiwać, znamy stopień ważności ich problemów, jeśli wiesz, co mam na myśli.
              Kiwnęłam głową ze zrozumieniem.
              - Właśnie. Niech to sobie nawet wygląda głupio, ale weź na przykład Ryszarda.
              Nie masz przecież wątpliwości, że ten wyjazd to dla niego jedyna szansa życiowa,
              warta dziesięciu nieboszczyków. Albo Monika... - Monika jest za mądra na to,
              żeby się tak wygłupić, ostatecznie ma te swoje dzieci. Chociaż, kto wie? A może
              właśnie dla zabezpieczenia dobrobytu dzieciom byłaby zdolna do morderstwa? -
              Diabeł mówił to samo - mruknęłam. - Przestań, bo cofniemy się w rozwoju do zera.
              To już prędzej Jadwiga dla zapewnienia dobrobytu dziecku... - No proszę,
              mówiłam, że Jadwiga!...
              - Gliny was szukają po całym budynku - powiedział Wiesio, stając nam nagle nad
              głową. - Domyśliłem się, że tu jesteście i przyszedłem, bo jestem cholernie
              ciekaw dalszego ciągu śledztwa. Idźcie prędko zeznawać. Wiesio doniósł milicji o
              drzwiach do gabinetu, w związku z czym poszukiwana była Alicja, pracująca w
              naszym biurze niemal tak długo jak on sam. Starsi stażem od nich byli tylko
              Witek i Matylda. Mnie na razie nie potrzebowali. Leszka w pokoju nie było,
              Janusz i Witold pracowali nad arkuszem plastyku. Miejsce Witolda było wolne i
              ledwie zdążyłam usiąść przy swoim stole, pojawił się diabeł. Zamknęłam oczy,
              potrząsnęłam głową, otworzyłam je i spojrzałam. Diabeł usiadł wygodniej. -
              Głupia jesteś beznadziejnie - oznajmił z dezaprobatą. - Kto ci powiedział, że
              telefon musiał być od mordercy? To mnie natychmiast zaciekawiło i postać złego
              ducha wydała mi się nagle wręcz sympatyczna. - A co? - spytałam z
              zainteresowaniem. - Zakładasz czyjeś wspólnictwo? - Chyba twoje - odparł
              pogardliwie. - Nie przyjdzie ci do głowy taka prosta rzecz jak to, że ktoś inny
              miał do niego jakiś inny interes? Potrząsnęłam głową. - Toby się przyznał. Cała
              pracownia grzmiała tym telefonem i nie było takiego, co dzwonił. Gdyby był
              niewinny, nie miałby powodu tego ukrywać. - Mógł się obawiać, że padną na niego
              podejrzenia. Dużo tu mieliście ze Stolarkiem śliskich interesów. - Mało
              prawdopodobne. Ktoś wydzwania nieboszczyka z pokoju i w chwilę potem wezwany






              ginie w sali konferencyjnej. Zadziwiający przypadek! - Wiesz, że ty mnie
              wyprowadzasz z równowagi - powiedział diabeł niecierpliwie. - Nie
              przypuszczałem, że jesteś do tego stopnia wyzuta z inteligencji. Kto powiedział,
              że w chwilę potem? Wydzwonił go o dwunastej piętnaście, tak? A o której
              wykitował? Wiesz? Guzik wiesz! Po tak krótkim czasie lekarz milicyjny może to
              stwierdzić z dokładnością do piętnastu minut. A może kojfnął zaledwie na
              kwadrans przed przyjściem Janusza? Sprawdź, masz możliwości. - Jakie znowu
              możliwości - odparłam w roztargnieniu, bo uwaga diabła roztoczyła przede mną
              nowe nadzieje i poczułam się nią bardzo przejęta. - Przede mną nie musisz udawać
              idiotki - powiedział diabeł złośliwie. - Obydwoje dobrze wiemy, co cię tak pcha
              do tego śledztwa. Nie tylko Zbyszek, nie tylko... Gdyby prokurator był stary,
              żezowaty, koślawy, tobyś od razu była mniej zainteresowana. - Nie zawracaj
              głowy, co z tego, że ja jestem zainteresowana... - Co to za denerwująca praca z
              tymi ludźmi? Za co mnie tak skarali! -westchnął diabeł zirytowany. - Ślepa
              jesteś czy co? Nie widzisz, że on też poleci na ciebie? Przecież to się czuje,
              ty trąbo! - Myślisz?... - spytałam z powątpiewaniem.
              - Ja nie muszę myśleć, ja wiem. Leć do niego, leć, ty mu coś powiesz, on ci coś
              powie, nawzajem sobie poopo-wiadacie... Pamiętaj, że o kluczu wiesz tylko ty i
              morderca. - Oszalałeś? - spytałam gniewnie. - Coś ty znów wymyślił, dlaczego
              tylko ja i morderca? - Pomyśl, a zgadniesz. Nie będę ci ułatwiał, ja nie jestem
              od ułatwiania. Jedyne, co ci chętnie ułatwię, to zgrzeszyć z prokuratorem. - A
              proszę cię bardzo, ułatw, ułatw, jeśli potrafisz. Nie będę od tego - odparłam
              jadowicie. Diabeł objął dłońmi kudłate kolano i chichocząc złośliwie kiwał się w
              przód i w tył na krześle Witolda. Potem pochylił się ku mnie i oparł dłonie o
              moją deskę. - Jedno ci tylko powiem, bo nie lubię, jak ktoś ma głupie złudzenia.
              Ja wiem, jaki czas przyjął lekarz milicyjny: dokładnie ten, w którym Zbyszek nie
              ma alibi... - Żeby cię jasny piorun trafił, ty przeklęte ścierwo! - powiedziałam
              z furią. - Idź do wszystkich diabłów! Zejdź mi z oczu! - Jak będę chciał, to
              zejdę - prychnął diabeł. - Nie tak łatwo się mnie pozbędziesz, o nie! Sama
              wiedziałam, że nie ma na niego siły. Batalie z wyobraźnią zawsze przegrywałam.
              Patrzyłam na niego z obrzydzeniem, aż nagle przyszło mi do głowy, że przecież
              nie jestem przywiązana do tego miejsca. Niech sobie siedzi to bydlę do sądnego
              dnia! - Do widzenia - powiedziałam zimno. -.Wypchaj się trocinami i tłuczonym
              szkłem. Nie mam powodu być dla ciebie uprzejma. Wstałam z krzesła, zabrałam
              papierosy i godnie opuściłam pokój. Na wszelki wypadek wolałam się nie oglądać,
              bo zawsze istniała możliwość, że diabeł pójdzie za mną. Niepewność co do Zbyszka
              była dla mnie nie do zniesienia, więc udałam się wprost do gabinetu. Witka nie
              było, Zbyszek siedział sam i robił wrażenie nieco przygnębionego. Właściwie od
              pewnego czasu był to jego normalny stan ducha, spowodowany nie tylko jego
              prywatnymi kłopotami, ale także losami pracowni, której bliskim upadkiem był
              ogromnie przejęty. Postanowiłam teraz rozstrzygnąć sprawę i zyskać wreszcie
              jakąś pewność. - Panie Zbyszku - powiedziałam cicho. - Zważywszy wszystkie
              wypowiedzi, które swymi czasy między nami padły, nie ma pan chyba wątpliwości,
              że gdyby pan nawet wymordował pół miasta, z mojej strony nie spotkałby się pan z
              potępieniem. Zbyszek spojrzał na mnie znad różnych szpargałów i w oczach
              błysnęło mu zainteresowanie. - Rzeczywiście, nie mam takich wątpliwości. Pani ma
              odwrócone pojęcia dobrego i złego. Do czego pani zmierza? - Zamordowanie
              Stolarka jest moim zdaniem nie przestępstwem, a czynem społecznym, godnym
              najwyższej pochwały - ciągnęłam dalej. - Zabójca powinien zostać nagrodzony, a
              nie ukarany. Wyświadczył przysługę społeczeństwu i pan o tym wie równie dobrze
              jak ja. Mówię to wbrew własnym stratom, na jakie mnie ta zbrodnia naraziła.
              Niech mi pan powie prawdę: czy to pan go załatwił? Zbyszek wzdrygnął się
              gwałtownie.
              - Wie pani co - powiedział gniewnie. - Ja naprawdę mam dość denerwujących zajęć
              i kłopotów. Niech mi pani nie zawraca głowy. - No to niech pan posłucha. Z całej
              pracowni zostały tylko trzy osoby, które miały pełną możliwość i dostateczne
              powody, żeby go udusić. W tej liczbie jest pan i to na czele. Chciałabym
              usłyszeć od pana prawdę i wierzę, że pan ją powie. Muszę wiedzieć, bo jeżeli to
              pan, to nie tylko poniecham współdziałania z milicją, ale zrobię, co tylko się
              da, żeby całą hecę dokładnie zagmatwać. Zbyszek nagle spoważniał i popatrzył na
              mnie w zamyśleniu. - Na jakiej podstawie pani tak twierdzi?






              - Szczegółowego badania naszych poczynań, które milicja również przeprowadza.
              Zresztą... przyczyny pańskiej ewentualnej niechęci do Tadeusza są chyba bardziej
              warte ukrycia niż sama zbrodnia jako taka, prawda? Jeśli będą dalej grzebać, to
              dogrzebią się stanowczo za głęboko. A jeśli to nie pan, to niech mi pan już
              spadnie z głowy i niech ja mogę spokojnie przyczepić się do kogoś innego. Mam
              pana przekonywać? Sam pan wie najlepiej... Zbyszek milczał długą chwilę, patrząc
              przed siebie niewidzącym spojrzeniem. Potem nagle jakby się ocknął i podjął
              decyzję. Poczułam, jak mi się robi wewnątrz dziwnie głupio, i czekałam w
              okropnym napięciu.
              - To pani jest wszystkiemu winna - powiedział z wyrzutem. - Zanim panią
              poznałem, żyłem sobie spokojnie i drętwo...
              - A ja obudziłam w panu ludzkie uczucia. Powinien mi pan być wdzięczny. - I
              chyba jestem. Z jednej strony mam do pani głęboki żal, a z drugiej dużą
              wdzięczność. Przewiduję potworne kłopoty. Ale to jedno mogę pani powiedzieć:
              daję pani słowo honoru, że to nie ja go zabiłem. Czy to pani wystarczy? - O,
              chwała Ci, Panie - powiedziałam z ulgą, bo piramida kamieni młyńskich zleciała
              mi z serca. Znałam Zbyszka dostatecznie dobrze i dostatecznie dobrze on znał
              mnie, żebym mogła się pozbyć wszelkich wątpliwości. - Czy w razie czego potrafi
              pan to udowodnić? - Potrafię - odparł zimno, udając, że się pilnie wpatruje w
              rozłożone przed nim papiery. - Po prostu nie miałem powodu. No, to nie miało
              żadnego sensu! Musiałam przecież znaleźć coś, żeby móc go oczyścić także w
              oczach oficjalnych władz. Spojrzałam na niego krytycznie i wytrzymałam chwilę
              potępiającego milczenia. - Komu pan to mówi? Mnie? Pan wie i ja wiem, że pan
              wie, że ja wiem, że chodziło o Ankę. - Pomiędzy mną a Anką nigdy nie było nic
              takiego, co by trzeba było ukrywać - zaprotestował Zbyszek tak stanowczo, że
              niemal byłam bliska uwierzenia. Pokiwałam głową z uznaniem. - Bardzo dobrze pan
              to robi i niewątpliwie wszyscy w to uwierzą, opierając się na pańskiej
              nieskalanej cnocie. Ale ja mam swoje wiadomości. Mam panu przypomnieć? Pilnie
              zważając na to, żeby nie podnosić głosu, powiedziałam kilka rzeczy, wymieniłam
              kilka dat, opisałam drobne sceny... - Wie pan dobrze, że żadna siła nie
              wydobędzie ze mnie na ten temat ani słowa, Ale jeśli Tadeusz wiedział tyle samo?
              Albo nawet tylko połowę tego? I jeśli oni zdołają stwierdzić, co on wiedział?...
              Zbyszek poniechał udawania, że ogląda papiery. Wstał od stołu i wyjrzał przez
              okno, które wychodziło na zamknięte podwórze i za którym na pewno nie było nic
              ciekawego. - No to pani powiem. Tadeusz wykrył, że byłem z Anką u lekarza zaraz
              po jej ślubie. Miała pewne podejrzenia, na które w tym związku akurat nie było
              miejsca I tym mnie szantażował tak długo, aż się okazało, że te podejrzenia były
              całkowicie bezpodstawne, Bogu dzięki Sama pani rozumie, że teraz możemy się
              wszystkiego wyprzeć, Tadeusz nie miał żadnego dowodu... - odwrócił się nagle i
              spojrzał na mnie, tknięty nową myślą - Gdybym miał kogokolwiek zabijać, to tylko
              panią, nikt o mnie tyle nie wie... Nie przejęłam się tą możliwością, nad czym
              innym myślałam intensywnie. - Krótko mówiąc, jak dla pana, to on został
              sprzątnięty za późno?
              - Właśnie.
              - No tak. Do bani taki dowód. Po pierwsze, nie powie pan tego nawet w cieniu
              szubienicy, a po drugie to Jest właśnie to, co trzeba ukryć. Że też mi pan tego
              od razu nie powiedział, sama bym z nią poszła i potem mogłybyśmy przysięgać, że
              to ona poszła ze mną Mnie moja opinia jest doskonale obojętna. Boże drogi co ia
              z panem mam!
              - Jaki tam błąd! Jeden rozsądny uczynek. To teraz niech mi pan powie, jak to
              było z tymi drzwiami? Zbyszek wrócił na swoje miejsce i siadając spojrzał na
              mnie ze zdziwieniem. - Z jakimi drzwiami?
              - A z tymi, o - pokazałam palcem drzwi do sali konferencyjnej. - Jeszcze pana
              milicja nie pytała? Dlaczego nie przeszliście tędy, jak się zaczęło to
              przedstawienie, tylko lecieliście przez dwa przedpokoje? - Nie wiem - odparł
              Zbyszek nadal zdziwiony, wyraźnie usiłując się skupić. - A nie, wiem! Po prostu
              były zamknięte. - Skąd pan wie?!
              - Próbowałem. Wyskoczyłem zza stołu i odruchowo chwyciłem za klamkę. Nawet się
              nie zastanawiałem, dlaczego są zamknięte, dopiero teraz pani mi to uprzytomniła.
              Zaraz potem wybiegłem za Witkiem na korytarz. - Witek wyleciał pierwszy? Nie
              próbował się przedostać tymi drzwiami? - A wie pani, że nie... - Zbyszek






              zatrzymał się nagle i przez chwilę intensywnie myślał. - Zaraz, niech sobie
              przypomnę. Nie, Witek prosto zza biurka wyskoczył do przedpokoju, a ja się
              zatrzymałem właśnie próbując drzwi. - Bardzo ciekawe - powiedziałam i
              popatrzyliśmy na siebie bez słowa. Zbyszek pokręcił głową. - Może go wyniosło
              siłą rozpędu? Ja miałem bliżej... - i nagle dodał innym tonem: Pani Joanno, wie
              pani co? Z całego serca pani radzę, niech pani to zostawi. To jest nieprzyjemna
              sprawa, niech się milicja sama w tym grzebie. Nie ma pani nic do roboty? -
              Owszem - odparłam zgryźliwie. - Planszę zbiorczą instalacji, do której Tadeusz
              miał mi dać dane. Jest pan w stanie wyegzekwować to od nieboszczyka? -
              Przychodzi nowy pracownik, który po nim przejmie robotę -westchnął Zbyszek
              zgnębiony. - Ta cała historia narobiła nam więcej szkody, niż ktokolwiek
              przypuszcza. Witek jest niepoprawnym optymistą. Zobaczy pani. - Prokurator się o
              ciebie pytał - powiedział Janusz złośliwie, kiedy wróciłam do pokoju. - Wpadłaś
              mu w oko. Kazał się zawiadomić, jak tylko wrócisz. - No to leć, zawiadamiaj go.
              Jak stoicie z plastykiem? "O prokuratora niech się diabeł stara" - pomyślałam
              równocześnie z satysfakcją, że czynniki nadprzyrodzone za mnie pracują i sama
              nie muszę.
              - Z plastykiem leżymy. Leszek wyginał na gorąco i zobacz, co mu wyszło. Leszek
              melancholijnie zademonstrował mi przedziwny kształt, cudacznie powyginany, do
              niczego niepodobny, zupełnie pozbawiony określonego fasonu - Przepięknie -
              pochwaliłam. - Akurat pasuje do pańskiego obrazu - Pani Joanno, ja pani radzę,
              niech się pani zajmie tym prokuratorem, bo inaczej Monika go pani poderwie -
              powiedział Witold ostrzegawczo. - Już na niego zagięła parol i tylko błyska
              oczami. - Niech sobie błyska, on jest do niej nieprzychylnie usposobiony, bo
              łgała na przesłuchaniu. - Aha, Witek tu był - przypomniał sobie nagle Janusz - i
              kazał, żebyś zrobiła porządek. Wszyscy mamy zrobić porządek po rewizji.
              Rozejrzałam się po swoim stole i jego najbliższych okolicach i musiałam
              przyznać, że pobojowisko doszło do pełni rozkwitu. Mój normalny bałagan został
              wydatnie zwiększony przez milicyjne poszukiwania. Z ciężkim westchnieniem
              wlazłam pod stół i zaczęłam zwijać rulony kalek, układając je przy okazji
              tematami i wyrzucając niepotrzebne. Chcąc się pozbyć możliwie dużej ilości
              szpargałów, oddałam Januszowi pożyczone przed rokiem matryce, wyrzuciłam szkice
              urbanistyczne Wiesia i na zakończenie wyciągnęłam jeszcze jeden, nie znany mi
              rulon, który poprzednio leżał na samym spodzie. - Hęj, czyje to jest? -
              spytałam, przeglądając arkusze. - Mam to wyrzucić? Hotel turystyczny, projekt
              podstawowy, Zalesię Górne... - Co?! - krzyknął nagle Witold. - Co pani mówi?!
              - Podstawowy hotelu w Zalesiu Górnym To pana?
              - Rany boskiej!! - Witold zerwał się z krzesła, chwycił rulon, następnie rzucił
              rulon i chwycił się za głowę. - Jezus, Mario!!! - jęknął strasznym głosem. -
              Rany boskie!!! Nic nie rozumiejąc, przyglądałam mu się z dużym zaciekawieniem.
              Poniechał głowy, znów chwycił rulon i wypadł z nim z pokoju, krzycząc na zmianę
              "Jezus, Maria" i "Rany boskie". Odwróciłam się za nim w osłupieniu, nie mogąc
              pojąć, dlaczego turystyczny hotel w Zalesiu uczynił na nim takie wrażenie. - Ty,
              naprawdę to było to? - spytał Janusz z przejęciem. - Podstawowy hotelu w Zalesiu
              Górnym? - Jak Boga kocham. A o co tu chodzi? Co mu się stało?
              - To ty nic nie wiesz? To jest ten projekt Ryszarda, który zginął pół roku temu.
              Szukali go przez dwa tygodnie po całej pracowni i wreszcie Witold go wykreślił
              drugi raz za darmo, w czynie społecznym, dla świętego spokoju, bo Ryszard
              nawalił z terminem. Klął i projekt, i Ryszarda w żywe kamienie. A on leżał cały
              czas u ciebie? Niech ja skonam!... - Pierwsze słyszę - powiedziałam z
              dezaprobatą. - Przecież go im nie ukradłam. Szukali, a prosili Boga, żeby nie
              znaleźć. - Bo Ryszard robi takie numery - powiedział Wiesio. - Pewnie go kończył
              akurat na twoim stole, a potem schował i zapomniał. On jest zupełnie
              nieprzytomny. - Ale dlaczego wtedy tego nie oddałaś? Wszyscy szukali!
              - A skąd ja miałam wiedzieć, że on to tutaj wepchnął! I to jak ładnie schował,
              na sam spód. Nawet nie wiedziałam wtedy, czego szukacie. - I skrupiło się na
              niewinnym Witoldzie. No, ja się dziwię, że on ciebie od razu nie zabił! - Nie
              szkodzi - pocieszył nas Leszek, - Zabije, jak Wróci. - - Jak myślicie? -
              zainteresował się Janusz. - Czy on teraz leci ulicą z tym rulonem w ręku i
              krzyczy "rany boskie"? - Żeby tylko pod samochód nie wpadł - powiedział Leszek z






              troską. - Co za biuro - westchnął Wiesio wyraźnie rozradowany. - Nie ma dnia,
              żeby się coś głupiego nie przytrafiło. - A owszem, a wczoraj padł rekord...
              - Na litość boską, zróbcie coś z tym radiem, kto z was rzepak hoduje?! - Idź się
              uczesz - powiedziała Alicja, zaglądając do pokoju. - Prokurator cię dawno nie -
              widział.
              Leszek się nagle zerwał od stołu i rzucił w moim kierunku: - Cała nasza nadzieja
              w pani - oświadczył rzewnie. - Jest szansa, że doprowadzi pani wymiar
              sprawiedliwości do takiego samego stanu jak Witolda. Niech mi pani pozwoli
              ucałować swoją dłoń, o lady Macbeth, Bal-ladyno, Circe... - Idź pan do stu
              diabłów! - powiedziałam gniewnie, wyrywając mu rękę. - Jak ja mogę w tych
              warunkach podrywać człowieka?!... - Mam wrażenie, że udało wam się popełnić
              zbrodnię doskonałą - powiedział piękny prokurator, zapalając mi papierosa. Tym
              razem był w garniturze, śnieżno białej koszuli i czarnym krawacie. Zapalał
              papierosa, gnąc się w nieskazitelnym ukłonie, przy czym czynił to wyraźnie
              odruchowo, ponieważ byłam bardziej kobietą niż podejrzaną. Oblicze miał
              nieprzeniknione służbowo, a w oczach błysk natury prywatnej. Pomyślałam sobie,
              że chyba jednak diabeł miał rację... Kapitan, patrzący w okno, robił wrażenie
              nieco zniechęconego. - Już sam nie wiem, czy z wami rozmawiać - mruknął
              niechętnie.-Co za ludzie!... - Bardzo sympatyczni - zaprotestowałam. - Trochę
              może oryginalni, ale to przecież nie wada. Słucham panów. Panowie spojrzeli na
              siebie, a potem na mnie, budząc tym we mnie żywe zaciekawienie. Kapitan wzruszył
              ramionami, a prokurator jakby się nieco zawahał. - No nic... - powiedział. - Co
              by pani powiedziała na to, żebyśmy tak poszli sobie porozmawiać na Jakimś
              neutralnym terenie? Na przykład gdzieś na kawie. Nie w celu prowadzenia
              oficjalnego przesłuchania, a raczej nieoficjalnej wymiany poglądów... Tak sobie,
              podyskutować na ciekawy temat... Zaczęłam wietrzyć jakiś podstęp, chociaż
              propozycja sama w sobie była mi pod każdym względem na rękę. Ufna w SWOJe
              talenty dyplomatyczne i nieprzeciętne walory umysłowe, wyraziłam zgodę.
              Ustaliliśmy czas i miejsce. Kapitan się nie wtrącał, słuchając naszej rozmowy z
              Wyrazem beznadziejnej rezygnacji. W pół godziny potem usiadłam przy tym samym
              stoliku, przy którym poprzednio toczyłam rozważania z Alicją Nietypowy
              prokurator traktował mnie jak cenną podrywkę. Nie miałam żadnych wątpliwości, że
              diabeł bierze w tej historii żywy udział. Zapalił papierosa, prokurator
              oczywiście, nie diabeł, spojrzał na mnie tymi niezwykle jasnymi, błyszczącymi
              oczami, z kamiennie spokojną twarzą i powiedział: - Doszliśmy do wniosku, że
              sami sobie nie damy rady. Nie możemy poprzestać na siedmiu podejrzanych, bo to
              jest to samo, co nie znaleźć żadnego. Jesteśmy w obcym środowisku, wśród ludzi
              nam nie znanych, a ze sobą nawzajem zżytych. Nic gorszego! Musimy prosić o pomoc
              kogoś, kto zna dobrze osoby dramatu, okoliczności i resztę Wybór padł na panią.
              Wychodzimy z założenia, że pani jest niewinna... - A jeżeli jestem winna, to
              wykry ecie to właśnie dzięki -tej przyjacielskiej współpracy - uzupełniłam w
              przypływie wzmożonej bystrości umysłu. - Bardzo słuszne przewidywanie. To na
              czym właściwie panowie stoją? - Panowie leżą... Niech pani posłucha. Wykrycia
              mordercy można dokonać dwiema drogami: albo za pomocą odnalezienia jakichś
              śladów, albo drogą eliminacji, z nadzieją, że stopniowo odpadną wszyscy, z
              wyjątkiem tego jednego. W tym wypadku ani jedna, ani druga metoda nie daje
              rezultatów. Śladów praktycznie brak, morderca był niewątpliwie człowiekiem
              inteligentnym. Eliminacja idzie jak po grudzie, właśnie z uwagi na specyficzne
              środowisko i biorąc pod uwagę motywy i możliwości podejrzani jesteście prawie
              wszyscy. Rzadko się zdarza, żeby tyle osób naraz było tak dokładnie wmieszane w
              morderstwo. A przy tym każdy usiłuje coś ukryć i nie wiadomo, czy to ma związek
              ze zbrodnią, czy nie. Informacjami cykacie jak zepsuty zegarek, dziś wyszła na
              jaw sprawa tych zamkniętych drzwi, skąd my możemy wiedzieć, co tu się jeszcze
              wykryje dziwnego czy uderzającego i kiedy?! Kapitan jest zniechęcony, a ja.. Dla
              mnie to jest sprawa prestiżowa, szczerze pani wyznam, że mam prywatne powody,
              dla których muszę to rozwikłać. Cała moja nadzieja leży w pani. - A moja w panu
              - powiedziałam stanowczo. Prokurator spojrzał nieco zaskoczony. - Co pani chce
              przez to powiedzieć? - Domyśla się pan chyba, że prowadzimy rozważania na własną
              rękę? Gdyby nie to, że przedtem tę zbrodnię omawiałam i że wszyscy byli tak
              wstrząśnięci nagłą realizacją fikcji, niewątpliwie jeszcze przed przybyciem






              milicji połowa śledztwa byłaby załatwiona. Niech pan weźmie pod uwagę, że
              wywlekałam wówczas na światło dzienne motywy... Niby żarty, ale w tych żartach
              było mnóstwo prawdy. Potem się wszyscy śmiertelnie wystraszyli i dlatego usiłują
              nabrać wody w usta, co im się zresztą nie bardzo udaje. Wracając do tematu,
              prowadzimy rozważania i z tych rozważań wynika, że wszystko wskazuje na
              niewinnego człowieka. Liczę na to, że pan znajdzie prawdziwego winowajcę, a
              niewinny automatycznie zostanie uniewinniony.
              - Po pierwsze to kto to jest my, a po drugie, kto to jest ten niewinny?
              - My to Alicja i ja - zaraz Panu wszystko streszczę, - ale pan nawzajem?... -
              Nawzajem, nawzajem - powiedział niecierpliwie kiwając głową - Skoro chcę, żeby
              pani pomogła, to mu szę panią trochę wtajemniczyć, to chyba jasne? Kiwnęłam
              głową również i uznając pierwszeństwo władz śledczych opowiedziałam pokrótce,
              jak i do czego doszłyśmy z Alicją. Potem przypomniałam sobie diabła i wysunęłam
              nieśmiałą wątpliwość co do autorstwa telefonu. Prokurator, patrzący w
              przestrzeń, spojrzał teraz na mnie z zainteresowaniem. - Owszem, my to również
              bierzemy pod uwagę. Możliwe, że dzwonił ktoś przypadkowy. To oczywiście
              komplikuje zagadnienie, bo byłoby bardzo przyjemnie zawęzić śledztwo tylko do
              tych czterech osób.. - Zaraz, jakich czterech Nam wyszło trzy... Chwile -
              najpierw o której godzinie on zginął?
              - Według lekarza? gdzieś przed dwunastą trzydzieści. Żar padł mi na serce,
              chociaż spodziewałam się tego. Na ten kwadrans przypadały owe cztery minuty
              Zbyszka.
              - No dobrze, a kto jest tą czwartą osobą?
              - nasze obliczenia zawierały błąd i czwartą osobą był Wiesio. Wszystko inne
              zgadzało się nieskazitelnie z wynikami milicji... Wiesio zadziwił mnie
              niesłychanie. - Miał dokładnie pięć minut na to uduszenie. Mógł zdążyć, prawda?
              - powiedział prokurator, demonstrując mi coś w rodzaju wyciągu z ich
              harmonogramu nieobecności Przyjrzałam się temu z zaciekawieniem i porównałam z
              naszym, który na wszelki wypadek miałam przy sobie. - No dobrze, zakładając, że
              kto inny dzwonił, a kto inny zamordował... przy czym jedno od drugiego jest
              oddalone dokładnie o piętnaście minut... to co? - To musimy brać pod uwagę
              dziewięć osób. Rany boskie, zwariować można!.. I te dziewięć osób chciałbym z
              panią omówić. Dziewięć osób. Dziewięć osób, które znam dobrze od wielu lat.
              Któraś z tych osób musi być mordercą... Niesamowite! Na pierwszy ogień poszedł
              Kacper. Kacpra już sobie przemyślałam wcześniej i to przy pomocy diabła, więc
              teraz mogłam bez trudu wygłosić poglądy. Prokurator w zasadzie zgodził się ze
              mną. - Tak, logicznie rzecz biorąc, istotnie należy raczej przyjąć, że
              podejrzewał panią Monikę, niż że sam to zrobił. Ale miał powody. A może
              specjalnie robił przedstawienie dla odwrócenia podejrzeń? - Możliwe, ale toby je
              robił od początku. A on od początku zachowywał się tak, jakby właśnie chciał
              wzbudzić podejrzenia. - Definitywnie odrzucić go nie można. Jedźmy dalej. Co z
              panią Moniką? Oczyma, duszy ujrzałam przed sobą czarne, płonące wściekłością
              oczy Moniki. O tak, ona miała charakter... A do tego dwoje dzieci i perspektywę
              jasnej, pięknej, beztroskiej przyszłości, niszczoną przez Tadeusza Ale przy tym
              była mądra i gdyby miała jakiekolwiek inne wyjście, oczywiście zastosowałaby je,
              nie mordując
              - No to zastanówmy się, czy miała inne wyjście - zażądał prokurator. Zgodziłam
              się z nim i posłusznie zaczęłam się zastanawiać. Inne wyjście... Jakie? Opłacać
              Stolarka, zgrzytając zębami? Czym? Zerwać wszystkie kontakty Owszem, to mogła
              zrobić i potem upierać się, że zerwała je na długo przed poznaniem oblubieńca
              ale wszystko jedno, oblubieniec mógł mieć pretensje o przeszłość. - Ja bym miał
              - powiedział stanowczo prokurator
              - O? - zdziwiłam się i przyjrzałam mu się krytycznie
              - A pan nie ma przeszłości?
              - To jest co innego...
              - A pewnie, nawet gorzej. Kobieta jest podrywana i może być tylko bezwolną
              ofiarą, natomiast pan musi zawsze występować jako strona aktywna.
              - Pani Monika nawet wygląda na bezwolną.
              - Pan też wygląda...
              - No to wróćmy do tematu. Co jeszcze mogła? T ?






              - mogła? UPrzedzić ewentualne informacje Tadeusza? Też na nic, zbyt wiele
              musiałaby tłumaczyć i już chyba w żaden sposób nie zdołałaby być nieskazitelna w
              oczach przyszłego... Nie, jedyne, co mogła zrobić to udusić szantażystę... - No
              sama pani widzi, że tu może człowieka szlag trafić - powiedział prokurator z
              irytacją. - Gdyby wszystkie zbrodnie były takie, to już bym dawno zmienił zawód.
              Następny! Następny był Ryszard. Ryszard... Ho, ho! Czego on nie mógł zrobić!
              Nieobliczalny szaleniec, opętany myślą o wyjeździe, mógł wymordować nawet całą
              pracownię gdyby to się okazało niezbędne. Ale Ryszard zrobiłby to inaczej. Albo
              byłby przekonany o słuszności swego postępowania i nie fatygowałby się z
              usuwaniem śladów, przeciwnie rozgłosiłby swój czyn wszem i wobec, albo też
              uczyniłby to w afekcie, a co za tym idzie mniej roztropnie i z większym hałasem.
              Rozmowa, toczona przez Ryszarda byłaby słyszalna nie tylko w całym biurze, ale
              nawet na klatce schodowej. No i nieboszczyk nie tak by wyglądał... Oczyma duszy
              ujrzałam Ryszarda w szale i furii duszącego Tadeusza, rzucającego się na niego i
              masakrującego zwłoki, a potem patrzącego w przerażeniu i ze zgrozą na swoje
              dzieło, wypadającego z krzykiem z sali konferencyjnej, gdzie został trup w
              opłakanym stanie... Z trudem oderwałam się od tego makabrycznego obrazu. Nie, do
              Ryszarda ta cicha, genialnie wykonana zbrodnia zupełnie nie pasowała. No i
              przecież by chyba bezpośrednio po uduszeniu człowieka nie spał! - A spał? -
              zainteresował się prokurator.
              - Martwym bykiem. Rozumiem, że jest nie dospany bo systematycznie pracuje po
              nocach, ale jeszcze nie słyszałam o takim wypadku, żeby ktoś spał ze
              zdenerwowania.
              - Ja też nie.
              - Zaraz, to mi coś przypomina...
              Wspomnienie śpiącego Ryszarda nasunęło mi na myśl obraz współpracowników,
              oczekujących przybycia milicji Przypomniałam sobie wyraz twarzy Moniki, w którym
              oprócz innych uczuć była wdzięczność...-Tak, najwyraźniej w świecie ona
              podejrzewała mnie, zresztą wszyscy podejrzewali mnie i była mi wdzięczna!... -
              Za usunięcie z jej drogi szantażysty? No tak, to by ją uniewinniało. Jest pani
              pewna? - Absolutnie!
              - Coś okropnego - mruknął prokurator. Co do Kajtka tylko jedna rzecz była dla
              mnie pewna, to, co powiedziałam już Alicji. Tadeusz był dla niego bezcenny za
              życia, a nie po śmierci. Żaden dług nie zmusiłby go do zabicia człowieka, który
              żyrował mu pożyczkę i robił z nim korzystne interesy. Chyba że było jeszcze coś,
              o czym nie wiedziałam. Prokurator też nie wiedział. Ankę załatwiłam
              błyskawicznie. - Niech ją pan zostawi w spokoju - powiedziałam stanowczo. -
              Wiemy, gdzie była wtedy; kiedy jej nie było, i mamy na to trzy sztuki świadków.
              Musi mi pan uwierzyć na słowo, bo od razu mogę pana zapewnić, że panu ci
              świadkowie tego nie powiedzą. Mnie powiedzieli i ja wiem. Nie miała żadnych
              szans popełnić zbrodni, nawet gdyby trwała cztery sekundy, a nie cztery minuty.
              Po Ance doszliśmy wreszcie do Zbyszka. Na ten temat miałam już swoje, wyrobione
              zdanie i nie omieszkałam go wygłosić. - Skąd pani ma taką pewność, że on jest
              niewinny? - spytał z dezaprobatą prokurator. - Niech pan przyjmie na wiarę fakt,
              że jak na jego potrzeby morderstwo zostało popełnione ze zbyt wielkim
              opóźnieniem. Kilka tygodni wcześniej sytuacja wyglądałaby zupełnie inaczej, a
              teraz ja panu mówię, że to nie on!
              - To jest tylko pani prywatne przekonanie...
              - Oparte na faktach. Do wyjawienia tych faktów zmusi mnie, zapewne jego, tylko
              postawienie przed sądem. Zostawmy go i jedźmy dalej. Następna była Jadwiga.
              Milicja zbadała już, co oznaczał ów numer przy jej nazwisku w notesie Tadeusza.
              Był to numer rejestracyjny prywatnego samochodu. Pochodził z odległych czasów,
              kiedy prywatne samochody były oznaczone literą H i dlatego w pierwszej chwili
              nie przyszło to nikomu do głowy. Zaczęłam się zastanawiać. Co jakiś prywatny
              samochód może mieć wspólnego ze śmiercią Tadeusza? Z całą pewnością Jadwiga
              nigdy w życiu nie posiadała pojazdu mechanicznego. Przejechało ją coś czy co?
              Owszem, jej ówczesny mąż miał jakiś samochód, miał też warsztat, był inicjatywą
              prywatną, ale co z tego? - Może popełnił jakieś nadużycie i nieboszczyk ją teraz
              tym szantażował? - Ją szantażował? Przeciwnie, sprawiłby jej tym szaloną radość.
              Jadwiga ozłociłaby go za najgorsze wiadomości o swoim byłym mężu, bo od wieków
              toczy z nim świętą wojnę o alimenty. - Siedemdziesiąt tysięcy złotych?






              - Ach, i to pan wie? Tak, siedemdziesiąt tysięcy zaległych złotych. Gdyby
              nieboszczyk zbierał dla niej negatywne informacje o owym mężu, toby go karmiła
              ananasami, a nie zabijała, bzdura! - No, a jak z jej charakterem?
              - Tylko w jednym wypadku... -powiedziałam, popadając w zamyślenie. - Tylko w
              jednym wypadku - No?...
              - Gdyby chodziło o dziecko. O przyszłość jej córki. Gdyby Tadeusz w jakiś sposób
              miał w dalszej konsekwencji przynieść szkodę jej dziecku, byłaby zdolna
              absolutnie do wszystkiego. I sposób popełnienia zbrodni nawet do niej pasuje...
              - Widzę, że trzeba będzie zbadać dokładnie sprawę tego tajemniczego samochodu -
              przyznał niechętnie prokurator. - Nie wiem, jakim sposobem . Ale może w tym coś
              jest? Z całą stanowczością stwierdziłam, że o Witku mogę powiedzieć niewiele.
              Czy miał jakiś powód? Z jednej strony wyglądało na to, że nie był szantażowany,
              w notesie go Tadeusz nie opisał. Ale z drugiej coś tam razem mieli, sądząc ze
              spostrzeżeń Janusza. Co? Moje domysły na ten temat były tak mgliste i tak
              nieprzyjemne, że wolałam o nich nie wspominać. Znów zamajaczył mi przed oczami
              ponury obraz i znów czym prędzej się go pozbyłam... - No tak, on właściwie nie
              ma powodu - powiedział prokurator w zamyśleniu. - Ale gdyby miał, to jaki? -
              Kariera - odparłam bez namysłu. - Kariera zawodowa. Witek ma kolosalne ambicje i
              jest pozbawiony skrupułów. Gotów po trupach piąć się na wyżyny. Charakter ma też
              stosowny... Dostatecznie inteligentny i opanowany, żeby zaplanować i wykonać
              nawet dwadzieścia zbrodni doskonałych. I nie ma wątpliwości, że dla kariery
              byłby gotów na wszystko, bo to jest jego sens życia. Gdybym wiedziała, że miał
              powód, stawiałabym na niego bez wahania, ale o nim przecież Tadeusz nic nie
              wiedział. - A pani coś wie?... Popatrzyłam na prokuratora i przez chwilę
              milczałam, starannie chowając na dnie duszy moje mgliste podejrzenia. Już dość
              złego narobiłam, nie wolno mi się teraz wygłupić, muszę być bezstronna... - Ja
              wiem, że pracownia jest dla niego jednym z najważniejszych elementów tej
              kariery. A obawiam się, że zbrodnia wykończy pracownię... Prokurator niechętnie
              pokręcił głową.
              - Dla mnie jedno jest zastanawiające. Niech pani sama powie: dlaczego zabójca,
              zamordowawszy go, nie zabrał tego notesu? - Nie miał czasu - odparłam stanowczo.
              - Myślałam już o tym, ale chaotycznie, nie zdążyłam omówić z Alicją. Ważniejsze
              dla niego było zniknąć z miejsca zbrodni, niż niszczyć notes. Sam pan widzi:
              według notesu podejrzanych jest około dwudziestu sztuk. Mógł sobie pozwolić... -
              No tak... Jeszcze ostatnia osoba...
              Właśnie, Wiesio! Na nowo poczułam się zdziwiona.
              - Rzeczywiście, mógł go załatwić, tylko po co?
              - Miał swoje powody - odparł prokurator, uśmiechając się złośliwie. Przez krótki
              moment zdawało mi się, że ten złośliwy uśmiech skądś znam, ale, zaabsorbowana
              Wiesiem, nie miałam czasu się nad tym zastanawiać. - - Co pan mówi, jakie
              powody? Wiesio? Co Tadeusz miał do Wiesia?! - Pan Wiesio miał swoją tajemnicę,
              którą znał denat i kierownik pracowni, nikt więcej. My też już ją znamy, ale
              pozwoli pani, że to zostanie przy nas. Dowiedzieliśmy się o tym w zaufaniu.
              Przyczyny, dla których istnienie denata na tym świecie były dla niego
              niepożądane, były tej samej rangi, co sprawy pani Moniki czy pana Kacpra. Jeżeli
              bierzemy pod uwagę tamte, to musimy wziąć i te... W dużym oszołomieniu
              przyglądałam się prokuratorowi. Doprawdy, Wiesio by mi nigdy do głowy nie
              przyszedł! Cóż on mógł takiego zrobić? Wiedział o tym Tadeusz i Witek...
              Istotnie, w tym świetle Wiesio wyglądał fatalnie. A co najgorsze, mógł nie tylko
              popełnić morderstwo, ale także załatwić telefon... A ta pomyłka co do osoby
              ofiary? Wiesio mógł chcieć zabić Witka, bo on wiedział, ale przez pomyłkę zabił
              Tadeusza, który też wiedział, więc to było równie korzystne i teraz co? Zabije
              Witka? A przedtem mu się pomylili? Nonsens! Kompletny galimatias! - No tak -
              powiedział prokurator. - Wśród ośmiu podejrzanych mamy cztery osoby, które mogły
              zarówno dzwonić, jak i mordować. Z tych czterech oczyszcza pani z podejrzeń
              dwie. Pozostają pan Wiesio i pani Jadwiga. Szczerze pani wyznam, że mnie się to
              nie podoba. - Mnie też nie. Wiesia też oczyszczam. Jadwigę też...
              - Niech pani przestanie, bo ja oszaleję. Zabójstwo jest faktem, prawda? I co
              pani na to? A bo ja wiem, co ja na to? Ogarnęło mnie przygnębienie i siedziałam
              bezmyślnie wpatrzona w piękną twarz mojego rozmówcy. Po chwili milczenia
              westchnął ciężko, zapalił papierosa i zaczął z innej beczki. - No to teraz






              rozpatrzmy sprawę tych drzwi. Były zamknięte, to nie ulega wątpliwości. Chyba że
              ten pan kłamie?... - Wykluczone, on nie kłamie. I nie jest nieprzytomnym
              histerykiem, który nie wie, co się dzieje. Zamknięcie drzwi można uznać za fakt
              niewątpliwy.
              - Ponieważ nikt się nie chce przyznać do zamykania, należy uznać, że uczynił to
              morderca. Po jakiego diabła? Żeby zwrócić uwagę? - Ach, nie - wyjaśniłam mu
              sprawę zepsutego zamka, równocześnie intensywnie myśląc nad czymś innym. Żeby
              zamknąć drzwi, trzeba mieć do nich klucz. Gdzie on był, ciągle w tej
              dyrektorskiej szufladzie? I co z tym kluczem w wazonie? - W naszym wazonie
              znaleźliście klucz... - powiedziałam, patrząc na niego pytająco. - A owszem.
              Właśnie klucz od tych drzwi... Teraz już mi się zrobiło zupełnie głupio. Wiesio
              wychodził na balkon wtedy, kiedy Leszek jadł rybę. Wielki Boże, Wiesio?! Nie, to
              niemożliwe, w żadnym wypadku nie uwierzę w Wiesia! - Zaraz. Ale przecież... po
              kluczu można poznać. On był taki... oślizły... - A był. Musiał tam leżeć dosyć
              długo.
              - No to musiałby go przedtem wyjąć z tego gnojowiska!
              - Oczywiście. Mógł go wyjąć, nie czyścić, zużytkować i wrzucić z powrotem. To
              byłby nawet bardzo dobry pomysł. - A co Witek mówi o kluczu? - spytałam
              przygnębiona.
              - Twierdzi stanowczo, że nic nie wie. Nie używał klucza, nie wie, gdzie był i
              gdzie jest. Diabeł mówił, że o kluczu wie tylko morderca i ja... Dotychczas
              diabeł miał cały czas rację. Ten klucz widzieli wszyscy, milicja go ma, może też
              w tym coś jest? Witek mówi, że nic nie wie?... Zaraz, było chyba coś takiego...
              - Niech pan zaczeka, muszę się skupić - zażądałam stanowczo. - Coś mi się mota
              po głowie. Oparłam łokcie na stole, zasłoniłam twarz dłońmi, zamknęłam oczy i
              usiłowałam sobie coś przypomnieć, chociaż sama nie wiedziałam, co. Było kiedyś
              coś, co mi nie pozwala wierzyć, że Witek nie wie nic o kluczu... Tylko co?
              Pomimo wysiłków nie uzyskałam żadnych rezultatów skupienia. - Na nic -
              powiedziałam z rezygnacją. - Nie da rady. Skleroza, mam zaniki pamięci. Muszę
              popytać współpracowników, może mi coś przypomną. Ale oświadczam panu, że
              niemożliwe jest, żeby Witek nie wiedział nic o tym kluczu. - To znów jest pani
              prywatne przekonanie.
              - No to przecież, do licha ciężkiego, przyszliśmy tu rozmawiać o moich
              prywatnych przekonaniach! - No dobrze, niech będzie. Zamknął te drzwi...
              - Zaraz - przerwałam. - Właśnie, z tym zamykaniem. Niech pan zaczeka, muszę to
              sobie wyobrazić. Od której strony,on zamknął te drzwi? Prokurator spojrzał na
              mnie dziwnie.
              - Nie wiemy - odparł uprzejmie. - Przykro mi bardzo, ale po kluczu nie sposób
              poznać... Uprzytomniłam sobie, że moje pytanie jest pod każdym względem
              pozbawione sensu. Nie zamykał ich przecież od strony gabinetu, bo musiałby
              czekać na chwilę, kiedy był tam sam. Chyba że to jeden z tamtych dwóch: Witek
              albo Zbyszek, ale im też byłoby łatwiej przejść przez nie i zamknąć je od strony
              sali konferencyjnej. A jeżeli to ktoś inny, to tym bardziej... Poczułam, że
              zaczynam się gubić. - Niech mi pan pomoże, do diabła! - zażądałam z gniewem. -
              Przecież widzi pan, że mi się wszystko miesza!
              - Bardzo trafnie się pani miesza. W myśl zeznań sekretarki nikt, poza tymi dwoma
              panami, nie przebywał od strony sali konferencyjnej, nie ma siły Potem ich nie
              otworzył, chociaż na pewno miał ten klucz. Powiedziała pani, że ktokolwiek to
              był, czy jeden z tamtych dwóch, czy ktoś inny, w każdym wypadku drzwi zamknięto
              od strony sali? Tak Sam pan mówił, że w gabinecie nikt poza nimi sam nie
              przebywa, a każdy z nich raczej chyba przeszedłby tamtędy i potem zamknął.
              Prokurator zamyślił się.
              - Spróbujmy odtworzyć jego czynności, tak jak pani to sobie wyobraża na
              podstawie panujących tu zwyczajów Najpierw ktoś z zewnątrz...
              -Ktoś z zewnątrz musiałby mieć klucz. Z szuflady wziąć nie sztuka. A z
              wazonu?...
              Zamyśliłam się również i doznałam objawienia. Gdyby ktokolwiek wyjął z wazonu,
              toby to ulgowo nie przeszło. Już nie mówię, że śmierdziałby potem długo i
              wytrwale bo mógł to zrobić późnym wieczorem, od razu iść do domu i tam się umyć.
              Ale zawartość wazonu na to nie wskazuje. Ma pan tam gdzieś jakiś fachowców.
              niech pan ich spyta, czy świeżo poruszone pomyje dałyby potem taki efekt Nie






              było-pana przy tym, ale niech pan spyta kapitana, duża rzecz!... - Mógł go wyjąć
              przed dwoma tygodniami. Przez dwa tygodnie wszystko miało czas się ustać.
              - Nie wiem, muszek by chyba było mniej... Część by wcześniej wyleciała. Nie
              wiem, w jakim tempie one się lęgną... - No dobrze, to jeszcze zbadamy.
              Przypuśćmy, że wyjął klucz z szuflady, dość, że go miał. Co dalej? - Dalej
              wybiera chwilę... A, nie, przedtem dzwoni... Zaraz, zaraz... Wpatrywałam się
              intensywnie w prokuratora nadal w stanie objawienia. On mi się przyjrzał
              nawzajem, odrobinę jakby rozproszony, jakby przez chwilę myślał o czym innym,
              ale natychmiast na powrót się skupił. - Co pani wymyśliła?
              - Telefon był o dwunastej piętnaście. Uduszono go najwcześniej w piętnaście
              minut potem... Co to znaczy? - To znaczy, że zabójca rozmawiał z nim przez
              piętnaście minut. - To mi się nie podoba. Niemożliwe, żeby tak ryzykował. Przez
              piętnaście minut jest niewidoczny dla otoczenia, a potem popełnia morderstwo?
              Szczyt nieostrożności! - Nie możemy wykluczać szczytów nieostrożności. Każda
              zbrodnia jest kolosalnym ryzykiem. Oczywiście, że rozsądniej byłoby przyjąć, że
              dzwonił i rozmawiał z nim kto inny, a zamordował go kto inny. Zaraz do tego
              wrócimy, na razie niech się pani nie rozprasza. Jesteśmy już po telefonie, po
              rozmowie i przystępujemy do samego zabójstwa. - No dobrze, niech będzie. Wybiera
              chwilę, kiedy w przedpokoju nie ma nikogo... Gdyby to była Jadwiga,
              wystarczyłoby jej, że nie było Wiesi, ale jak wiadomo, Wiesia pół dnia
              przesiedziała w środkowym pokoju, znakomicie ułatwiając zbrodnię. W przedpokoju
              nie ma nikogo, wchodzi do sali konferencyjnej i zamyka drzwi na klucz... - Niech
              pani myśli z większym sensem - powiedział prokurator niechętnie. - Czy pani by
              nie zdziwiło, że ktoś wchodzi do pokoju i zamyka drzwi na klucz? - Zdziwiłoby
              mnie, ale co z tego? Po pierwsze tylko jedne drzwi, a po drugie nawet
              najbardziej zdziwiona nie zaczęłabym nagle uciekać z przeraźliwym krzykiem.
              Czekałabym, co z tego wyniknie, a on przez ten czas mógł mnie spokojnie zaprawić
              dziurkaczem. - A przedtem jeszcze poprosiłby, żeby się pani uprzejmie odwróciła
              tyłem... - O Boże, znów pan czegoś nie wie! Ze mną by ten numer nie przeszedł,
              ale z Tadeuszem?... Z okna naszej sali konferencyjnej jest znakomity widok na
              okno naszego ambulatorium,, a tam urzęduje nieprzeciętnej urody pielęgniarka.
              Nie ma takiego faceta w naszej pracowni, który by się nie odwrócił, jakby ktoś
              nagle krzyknął: "o, piękna Zosia w oknie!" - Ach, tak? - zainteresował się
              gwałtownie prokurator. - Rzeczywiście taka piękna? - Jak łania! - odparłam z
              zapałem, który fatalnie świadczył o mojej inteligencji. - Metr siedemdziesiąt
              wzrostu, z piękną figurą, czarna, istna Junona! - A nie, Junona odpada... -
              mruknął przedstawiciel prawa, od razu tracąc zainteresowanie. - Nie w pana
              typie? Możliwe, ale ręczę panu, że też by się pan zapatrzył. Tadeusz był
              nieprzytomny z zachwytu. - No tak, to wyjaśnia... Ciekawe, czego my się jeszcze
              dowiemy. Na razie wyłania się kwestia, czy z tego okna ambulatorium, nie było
              widać czegoś w waszej sali.
              - Wykluczone. Rzecz polega na tym, że tamto okno jest niżej, wobec czego od nas
              świetnie widać, co tam się dzieje, a od nich można zobaczyć tylko kogoś, kto się
              wychylił. Odpada. - No to wracamy do tematu. Nie przestraszył się zamykania
              drzwi, odwrócił się do pielęgniarki i został stuknięty. Nie żyje. Co teraz robi
              morderca? - Właśnie. Teraz powinien otworzyć drzwi od gabinetu i czym prędzej
              wyjść do przedpokoju tak, żeby go nikt nie zauważył. Drzwi nie otworzył. Albo
              zgłupiał ze zdenerwowania i zapomniał, albo mu ktoś przeszkodził. Może usłyszał,
              że ktoś jest w gabinecie i nie chciał szurać tym kluczem? - Zaraz, sprawdźmy
              sobie ten decydujący kwadrans... Prokurator wyciągnął swoje zapiski, a ja
              spojrzałam w nasz harmonogram. Co się działo między dwunastą trzydzieści a
              dwunastą czterdzieści pięć? Witek był w gabinecie, co zaświadcza Matylda, która
              weszła do niego po jakiś podpis. Razem z nim byli Olgierd i Monika, którzy zaraz
              wyszli Monika, idąc do pokoju, spotkała po drodze wracającą stamtąd Ankę. Po
              chwili do gabinetu wrócił Zbyszek i usłyszał, głosy z sali konferencyjnej. Witek
              wyszedł. Zbyszek też wyszedł. Witek wrócił. Cholerna Matylda znów tam zaglądała
              nie wiadomo po co, chyba po to, żeby mu stworzyć alibi. Zbyszek przeszedł ze
              środkowego pokoju do sanitarnych, przy czym czas przechodzenia nie został
              sprecyzowany co do minuty, są drobne sprzeczności, banda kretynów, takiego
              głupstwa nie móc zapamiętać!... Jedni twierdzą, że to było na końcu kujawiaka, a
              drudzy, że przy mydle lanolinowym, idioci, słuchali różnych stacji... Jadwigi






              przez ten czas nie było nigdzie, to znaczy nikt nie wie, gdzie była, ona
              twierdzi, że w WC-cie, a potem robiła sobie herbatę. Wiesio wychodził z pokoju,
              chronologicznie rzecz biorąc w tej samej chwili, w której Zbyszek wchodził do
              sanitarnych. Ryszard wychodził tuż przedtem, "Kacper zaraz po Ryszardzie.
              Wyścigi sobie urządzali czy co?... Sądząc po ilości osób, jaka miotała się w tak
              krótkim czasie po tak małym biurze, powinni byli zderzać się na korytarzu!
              Zajrzałam do harmonogramu prokuratora i spojrzałam na niego z zaciekawieniem -
              No i co? - spytałam niecierpliwie.
              - W gabinecie było pusto tylko przez krótką chwilę. Tak... Potem już nie mógł
              otworzyć. Natomiast zamknąć mógł tylko wtedy, kiedy tam nikogo nie było, i
              trudno przypuszczać, że tak znakomicie sobie wybrał tę chwilę. Chyba że sam
              siedział w gabinecie... - Witek albo Zbyszek?...
              - Kierownika pracowni widziała sekretarka. Mógłby wejść z gabinetu i tak samo
              wrócić, ale ryzykował, że ktoś siedzi w przedpokoju i zaświadczy, że w tym
              czasie tamtędy nikt nie wchodził, a co za tym idzie musiał ktoś wejść przez
              gabinet. I leży. Nie, to nonsens, zresztą ryzykował też wejście sekretarki,
              którą zaskoczyłaby- jego nieobecność... Natomiast ten drugi, naczelny inżynier,
              był sam w gabinecie, mógł zamknąć drzwi, wyjść, zobaczyć, że przedpokój jest też
              pusty... Miał dostęp do klucza... Zbyszek! Nie ma siły, uczepią się Zbyszka!
              Zdenerwowałam się natychmiast okropnie. - Przecież mówiłam to panu! Mówiłam, że
              wszystko wskazuje na niewinnego człowieka!... - Skąd pani wie, że on jest taki
              niewinny? - Wiem! Wiem na pewno! Zresztą pan mi przerwał, jeżeli morderca
              rozmawiał z ofiarą w sali konferencyjnej, a Zbyszek to słyszał, to siłą rzeczy
              to nie mógł być on! - Kto powiedział, że rzeczywiście słyszał? Najakiej
              podstawie mamy w to wierzyć? I kto powiedział, że ten, co rozmawiał, jest także
              mordercą? - Nie wiem, o Boże, nic mnie to nie obchodzi? Mówię panu, że to nie
              Zbyszek, głowę daję! Uprzedzałam, że w panu cała moja nadzieja! Niech pan coś
              zrobi, on jest niewinny, niech pan szuka tej szmaty od dziurkacza! Niech pan
              przyciśnie Witka, on zełgał coś z tym kluczem, niech pan... nie wiem, co!!! -
              Bardzo gorąco broni pani tego głównego podejrzanego - powiedział prokurator
              drwiąco. - Bo to jest jedyny porządny człowiek w całym biurze! On tego nie
              zrobił, wykluczone! Boże drogi, przyjdzie do tego, że będę musiała sama
              prowadzić cholerne śledztwo! - Szczęśliwy człowiek; o którego kobieta tak
              walczy...
              - Niech mnie pan nie denerwuje!...
              W dalszym ciągu konwersacji doszłam do takiego stanu, że zaczęłam rzucać
              nieopisane kalumnie na wszystkich podejrzanych i nie podejrzanych
              współpracowników, wymyślając przedziwne nonsensy, żeby tylko odwrócić jego uwagę
              od Zbyszka. Skutek był wręcz odwrotny od zamierzonego. Prokurator z wyraźną,
              jadowitą satysfakcją zbijał moje argumenty, wynajdując przeciwko Zbyszkowi
              dowody nie do podważenia. - Musi panią chyba dużo łączyć z tym panem -
              powiedział równocześnie uprzejmie i z przekąsem, przyglądając mi się jak
              jakiemuś ciekawemu okazowi. Musiałam zresztą istotnie wyglądać jak ciekawy okaz,
              czerwona, rozczochrana, wściekła, niewątpliwie pomazana nieco grafitem z ołówka,
              demonstrująca w rozpaczy wszystkie braki umysłowe. Chciałam mu w szale
              odpowiedzieć jednym słowem, krótkim, treściwym i niecenzuralnym, ale się na
              szczęście powstrzymałam. Zamiast tego krzyknęłam: - Przecież on się śmiertelnie
              kocha...! I urwałam. Lojalność w stosunku do Zbyszka była silniejsza nawet niż
              furia. - W kim? - podchwycił natychmiast prokurator.
              - W jednej pani - odparłam ponuro. - Nie we mnie, ręczę panu. Romansuje sobie z
              tą panią długo i wytrwale, a ja im błogosławię. A łączy mnie z nim platoniczna
              sympatia i wzajemne zaufanie. Prokurator patrzył teraz na mnie, jakbym już
              zupełnie zwariowała. - On się kocha w jednej pani, a pani go tak broni?
              Przepraszam, ale ja tego nie rozumiem. - To niech pan sobie nie rozumie.
              Widocznie obce są panu ludzkie uczucia. -Przeciwnie, ludzkie uczucia są mi
              dobrze znane i właśnie dlatego nie rozumiem. - No to ja jestem taka nietypowa. I
              co, zamknie mnie pan za to? - Panią nie, ale możetego pana...
              Musiał mieć jednak mnóstwo wdzięku i nieprzeciętne podejście do kobiet, bo
              doprowadził mnie na powrót do przytomności. Jeszcze raz pokrótce zreasumowałam z
              nim wszystkie wnioski. Podejrzanych nadal było osiem sztuk, z czego dwie, moim
              zdaniem, wykluczone psychologicznie, dwie na skutek subtelnych obserwacji, a






              jedna nie mająca powodu. Ósma osoba. Wiesio, w ogóle nie mieściła mi się w
              głowie. Wróciłam na górę w pomieszanym nastroju, bo z jednej strony śledcze
              rozważania zdecydowanie mnie przygnębiły, a z drugiej urok prokuratora, obficie
              na moje konto roztaczany, znacznie podniósł na duchu. Trafiłam wprost na
              zbiegowisko, które Witek zwołał w środkowym pokoju. Usiadłam obok Alicji i zanim
              zdążyłam odetchnąć, usłyszałam od niej rewelacyjną informację. - Uszczęśliwiłam
              ich - powiedziała z dużą satysfakcją. - Grzebią w wychodku. - Na miłosierdzie
              pańskie! Dlaczego?! Zwariowali?!...
              - Nie, ale skoro zadają głupie pytania, to słyszą głupie odpowiedzi.
              Pozostawiony w pracowni kapitan, wpadłszy widać w ostateczną rozpacz, zadał
              Alicji zgubne pytanie. Mianowicie koniecznie chciał się dowiedzieć, czy od
              chwili wykrycia morderstwa nie zdarzyło się w biurze coś niezwykłego. - Poza
              zapchaniem się damskiego WC-tu nie zauważyłam nic szczególnego - odparła
              beztrosko Alicja, po czym udzieliła mu szczegółowych wiadomości na temat naszych
              urządzeń sanitarnych. Zapychanie damskiego WC-tu bowiem również nie było niczym
              niezwykłym. Zapychał się od byle czego. Wystarczyło tam wrzucić ogryzek od
              jabłka i już koniec luksusów. Kapitan, usłyszawszy tę wyczerpującą odpowiedź,
              dostał nagłego przypływu wigoru, wezwał posiłki i przy pomocy pani Glebowej
              przystąpił do gruntownego czyszczenia urządzeń kanalizacyjnych. Pani Glebowa
              była zachwycona, że chociaż raz w życiu milicja ją wyręcza, bo inaczej musiałaby
              to robić sama. Innych rezultatów tych poczynań, poza uszczęśliwieniem pani
              Glebowej, Alicja na razie nie znała. - Czy ja paniom przypadkiem nie
              przeszkadzam? - spytał Witek jadowitym szeptem, bo toczyłyśmy rozmowę, nie
              zwracając najmniejszej uwagi na rozpoczęcie zebrania. - Nie, skądże, co znowu -
              odparłyśmy obie uprzejmie, ale poniechałyśmy konwersacji, bo zebranie
              zapowiadało się niezwykle interesująco. Witek wygłaszał wspaniałą mowę, grzmiąc
              dramatycznym szeptem przeciwko naszym błędom i wypaczeniom. Z boleścią piętnował
              upadek dyscypliny zaznaczający się szczególnie po zbrodni, co, jego zdaniem,
              było nadzwyczaj karygodne. - A co on chciał, żebyśmy zaczęli gwałtownie pracować
              z" zdenerwowania? Z tą gliną na karku? - spytał rozgoryczonym szeptem Włodek. -
              Znacie sytuację - szemrał Witek z boleścią. - Właśnie teraz mamy szansę
              uratowania pracowni. Przychodzą nowe zlecenia na blisko trzy miliony złotych...
              - Chała będzie, a nie zlecenia - mruknął Stefan, siedzący obok nas na stole.
              Witek nadal szeptał-nonsensy, czepiając się wyłącznie dyscypliny i zręcznie
              omijając drażliwe tematy, takie, jak zatrzymująca nas wyświetlarnia,
              introligatornia, nadrabiane przez nas, nie wiadomo dlaczego, błędy i
              niedociągnięcia inwestorów, komplikacje z naszymi władzami budowlanymi i tym
              podobne. Nikt nie mógł zrozumieć, o co mu właściwie chodzi. Nagle, ni z tego, ni
              z owego zakończył.
              - I proszę teraz o rzeczywiście twórcze wnioski - powiedział godnie i
              boleściwie. Twórcze wnioski padły natychmiast. Zaproponowano sprowadzenie dwóch
              psów, należących do Stefana i Janusza w celu uwiązania ich w korytarzu i przy
              drzwiach wyjściowych.
              - Stefana suka tresowana, trzeba ją jeszcze przyuczyć, żeby przepuszczała do WC-
              tu - powiedział Leszek natchnionym głosem.
              Alicja rzuciła myśl, żeby każdego przykuć za nogę do stołu łańcuchem, zamykanym
              na kłódkę. Wiesio, żywo zainteresowany kwestią spóźnień, domagał się
              zamieszkania całego personelu na stałe w biurze. Włodek proponował pozapychanie
              wszystkim gąb gipsem. Witek słuchał i cierpiał. Wbrew naszym lekkomyślnym
              wypowiedziom zebranie zakończyło się twardym akcentem. Witek wydał kategoryczny
              zakaz wychodzenia z pracowni na miasto niezależnie od potrzeb, picia kawy w
              gronie większym niż jedna osoba i nawet zakaz wychodzenia z pokoju. Jak sobie w
              takiej sytuacji wyobrażał koordynacje międzybranżowe, Bóg raczy wiedzieć!
              - Rzeczywiście - powiedział melancholijnie Kazio, kiwając głową. - Lataliśmy po
              korytarzach i proszę, co z tego wynikło. Jeszcze byśmy trochę polatali i już
              nikt by z życiem nie uszedł...
              Co dziwniejsze, odebrał nam wszystkim główne projektanctwo i zostawił je sobie.
              On sam miał być głównym projektantem wszystkich obiektów. To już zakrawało na
              obłęd, bo główny projektant to jest ofiara do wszystkiego. W naszej pracowni,
              poza tym, że nieszczęśnik musiał zrobić projekt architektoniczny, należało
              jeszcze do jego obowiązków milion innych rzeczy. Sprawdzenie wycen branż,






              przygotowanie umowy, kontakty z inwestorem, koordynacje wszystkich specjalności,
              architektury, konstrukcji, sanitarnych, elektrycznych, drogowych, zieleni,
              technologii i jak się dało, to jeszcze czegoś więcej, użeranie się z
              wyświetlarnią i wreszcie osobista odpowiedzialność finansowa za całość projektu.
              Istny koszmar! Alicja, zamiatając kiedyś podłogę w czasie choroby pani Glebowej,
              oświadczyła, że nie dziwi jej ten jeden więcej obowiązek głównego projektanta.
              Ja sama, chcąc za wszelką cenę dotrzymać terminu, wepchnęłam w wyświetlarnię
              tysiąc pięćset swoich prywatnych złotych w charakterze łapówki i naraziłam się
              wszystkim czynnikom zatwierdzającym, domagając się od nich wydania opinii w
              ciągu dwóch godzin, zamiast dwóch tygodni. Kazio osobiście uczestniczył w
              wierceniach geologicznych chcąc zaspokoić Kacpra, który oświadczył, że bez badań
              gruntowych do roboty nie usiądzie... Główne projektanctwo Witka na wszystkich
              obiektach było w ogóle nie do pomyślenia. Musiałby istnieć co najmniej w sześciu
              osobach równocześnie. Wszyscy byliśmy tak zdumieni, że nikt nic nie powiedział.
              Opinie zaczęły się rozprzestrzeniać dopiero po zakończeniu zebrania. W
              zmniejszonym nieco gronie doszliśmy do dwóch wniosków: po pierwsze, że Witek
              zwariował, a po drugie, że z całą pewnością nie popełnił morderstwa. Pierwsze
              było dla wszystkich jasne i zrozumiałe, a drugie wytłumaczył Stefan.. - Te
              zlecenia, które miały przyjść, rzeczywiście mogły nas uratować - powiedział. -
              Tylko że one nie przyjdą. - Skąd wiesz? Dlaczego? - Dlatego, że jakiś idiota
              udusił Tadeusza. Miałem już cynk z tego ich Zjednoczenia. Milicja u nich była i
              oglądała nasze faktury za warsztaty, właśnie te, które są zaniżone. Pietra
              takiego dostali, że niech ręka boska broni! Zlecenie już było przygotowane i
              wycofali, nie chcą mieć z nami nic do czynienia. - No dobrze, a na osiedla
              mieszkaniowe? To była największa forsa! - Na osiedla mieszkaniowe też nie
              przyjdzie, bo i do DBOR-u się dobrali. Żebyśmy byli z DBOR-em skończyli w
              zeszłym roku, to by teraz może przeszło, ale Witek zostawił ostatnie faktury na
              ten rok i te gliny już wyniuchały. W najgorszej chwili ta zbrodnia nam
              wypadła!... - Właśnie, żeby chociaż z miesiąc później! Po podpisaniu umów... -
              Toteż dlatego ja twierdzę, że to nie Witek. Chyba że sam się chciał zgubić. -
              Albo może ktoś to zrobił specjalnie, żeby go wykończyć? Przyznajcie się, kto z
              was mu najgorzej życzy? - Ja - oświadczyła Alicja spokojnie. - Ale ja mam
              podobno alibi. - Jakby nie było, to jest koniec. Przepadło. Gdyby nawet dzisiaj
              znaleźli tego dusiciela, to już też nic nie pomoże. Możemy sobie wyprawić stypę.
              - Stypę to nawet trzeba wyprawić, po pogrzebie... Rezultat przeszukiwania
              urządzeń sanitarnych milicja starannie przed nami ukryła. Stałam w przedpokoju,
              usiłując sobie przypomnieć to coś, co mnie tak męczyło w związku z wypowiedzią
              Witka na temat klucza, i przyglądałam się wychodzącym współpracownikom. Alicja w
              swoim pokoju tuż przy drzwiach grzebała na małym stoliku, oglądając na nim puste
              pudełka po cukrze i soli, puste torebki i papierki. - Nie masz przypadkiem
              czegoś do zjedzenia? - spytała smętnie. - Obawiam się, że umrę z głodu, zanim
              dojadę do domu. - Chce pani kawałek placka? - spytała Jadwiga już spakowana,
              zamykając na klucz swoje szuflady. - Placka? - powiedziała z powątpiewaniem
              Alicja, krzywiąc się nieco. - Wolałabym kawałek śledzia, ale niech będzie
              placek. To z tej pani świętej mąki? - No pewnie. Zostało mi jeszcze z pół tony,
              więc tak piekę i piekę... - Z jakiej świętej mąki? - zaciekawiła się Monika,
              która wychodząc zatrzymała się przy nas. - A co, nic nie wiesz? Pani Jadwiga ma
              w domu kilka wagonów kukurydzianej mąki, otrzymanej w prezencie od
              społeczeństwa. Nie słyszałaś o tej historii? - Nie, pani Moniki jeszcze wtedy
              nie było - powiedziała Jadwiga. -Mówię pani, co ja się z tym wtedy miałam, to
              niech ręka boska broni!... W tym momencie jak grom z jasnego nieba spadło nagle
              na mnie przypomnienie tego, o co mi chodziło. Oczywiście, Jadwiga! To było
              właśnie w związku z kukurydzianą mąką! Mniej więcej rok temu dziecko Jadwigi
              zachorowało na żołądek i lekarze kategorycznie zażądali karmienia go wyłącznie
              produktami pochodzenia kukurydzianego. Kaszka z kukurydzy, mąka z kukurydzy i
              absolutnie nic innego. Jadwiga wpadła w szał, bo dziecko było rzeczywiście
              poważnie chore, a owa mąka okazała się czymś nieosiągalnym. W przypływie
              rozpaczy dała ogłoszenie do którejś gazety, że dla chorego dziecka potrzebne są
              różnego rOdzaju artykuły spożywcze i rozpętała tym istne piekło. Za zgodą Witka,
              który sam nie wiedział, na co się na"raża, podała nasz bezpośredni numer
              biurowy, bo sama nie miała w domu telefonu. Ogłoszenie znalazło natychmiastowy






              oddźwięk w społeczeństwie. Już następnego dnia od rana zaczęły się telebiiny.
              Najpierw dzwoniło całe miasto, proponując- jej mąkę w kilogramach, następnie
              apel dotarł do dalszych rejonów kraju i mąka poszła w tony. Jakaś wytwórnia
              zaoferowała jej trzy wagony, prywatne osoby i instytucje zgłaszały się bez
              przerwy, dzwonili nawet ze Szwajcarii i z Anglii. Na adres redakcji owej gazety
              przychodziły paczki, których dwóch silnych chłopów nie mogło udźwignąć. Zasypana
              górami mąki kukurydzianej, nieszczęsna, przerażona Jadwiga zaczęła wreszcie
              kategorycznie odmawiać przyjmowania dalszych darów, zrobiwszy już sobie zapas na
              najbliższe kilkaset lat. Wszystko byłoby dobrze, gdyby nie to, że przy
              bezpośrednim telefonie siedziała Matylda. Przez pierwsze kilka godzin
              przyjmowała zgłoszenia z dużą życzliwością, potem zaczęła być nieco sztywna,
              potem nieuprzejma, aż trzeciegO dnia dostała rozstroju nerwowego. Znienawidziła
              z całej duszy wszelką mąkę i kaszę na świecie, a na Jadwigę patrzeć nie mogła. Z
              histerycznym krzykiem odmawiała podnoszenia słuchawki, powodując tym kompilacje
              natury służbowej. Przy którymś kolejnym telefonie, wykorzystując nieobecność
              Witka, wyrzuciła rozmawiającą Jadwigę do gabinetu, który dysponował tym samym
              aparatem, przełączanym za pomocą czerwonego guzika. Zdenerwowana skąplikowaną
              sytuacją Jadwiga bawiła się w trakcie rozmowy swoimi własnymi kluczami od
              mieszkania, które następnie w roztargnieniu zostawiła w gabinecie. Dowiedziałam
              się o tym następnego dnia, kiedy Jadwiga zwierzyła mi się ze swoich okropnych
              przeżyć. Brak kluczy zauważyła dopiero po przyjeździe do domu, który okazał się
              dla niej niedostępny. Dziecko znajdowało się w tygodniowym żłobku, w infirmerii,
              na specjalnych prawach i w domu nie było nikogo. Wróciła więc do pracowni,
              stwierdziwszy uprzednio telefonicznie, czy wewnątrz jest ktoś, kto jej otworzy.
              Był Ryszard. Uszczęśliwiona Jadwiga przybyła do biura, gdzie czekało ją fatalne
              rozczarowanie. Mianowicie drzwi do gabinetu były zamknięte i to zarówno te od
              strony przedpokoju, jak i te od sali konferencyjnej. Fakt ten głęboko utkwił w
              jej pamięci, bo nie chodziło jej już o to, że nie miała gdzie nocować, tylko o
              to, że wieczorem była umówiona z kimś bardzo ważnym i nie mogła się przebrać. W
              rezultacie pojechała na spotkanie w roboczych szmatach, a nocowała u swojej
              gospodyni na strychu.
              Patrzyłam teraz na jedzącą kukurydziany placek Alicję i usiłowałam sobie
              przypomnieć wszystkie okoliczności tamtego zamknięcia drzwi. Wtedy nie zwróciłam
              na to zbytniej uwagi, zajęta przypadłościami pechowej Jadwigi. Kto je zamknął? I
              kiedy to było?... - Pani Jadwigo, kiedy to było? - spytałam, przerywając jej
              opowiadanie. - A zaraz pani powiem, bo dokładnie pamiętam. W pierwszej połowie
              listopada.
              Oczywiście! Teraz zrozumiałam już wszystko. W tym samym okresie Witek robił
              konkurs, obaj z Januszem, a niekiedy także i Wiesio siedzieli po nocach i
              wszystkie materiały do owego konkursu Witek trzymał w gabinecie. Dlatego teraz
              męczyła mnie myśl, że kłamie, wypierając się klucza. Palcem przecież tych drzwi
              nie zamykał... Zaraz, a może Zbyszek?... Nie, Zbyszek wtedy jeszcze pracował w
              pierwszym pokoju, do gabinetu przeniósł się dopiero od nowego roku, to już
              dokładnie pamiętam. Więc jednak Witek? Dlaczego kłamie?... - Na co ty czekasz? -
              spytała ze zdziwieniem Alicja. - Mało ci było tych wczorajszych godzin
              nadliczbowych? Nie idziesz do domu?... W domu miałam rozłożoną na stole małą,
              prowizoryczną, wolnostojącą kotłownię na trzy kotły. Usiadłam przy desce i
              zaczęłam kreślić elewacje. Zajęcie było mało skomplikowane umysłowo, toteż
              mogłam sobie przy nim pozwolić na kontynuowanie śledztwa. W głowie kłębiły mi
              się tysiące różnych pogmatwanych myśli, z których w żaden sposób nie mogłam
              wyłowić nic rozsądnego. Najbardziej gnębił mnie Witek. Wiedziałam, że Witek
              miałby powód do zamordowania Stolarka, ale pod warunkiem, że Stolarek o tym
              powodzie wiedział. Jeżeli nie wiedział, to myślę, że Witek zasłoniłby go raczej
              własną piersią przed ciosem, tak wielkie kłopoty niosła ze sobą ta zbrodnia.
              Upadek pracowni... Pracowni, której Witek był nie tylko kierownikiem, ale w
              której miał prawo nosić zaszczytne miano dyrektora. Przypadek sprawił kiedyś, że
              bez żadnego wysiłku mógł wspiąć się na wysoki szczebel. W żadnym innym wypadku i
              w żadnych innych okolicznościach nie zostałby tak łatwo, w tak młodym wieku
              dyrektorem przedsiębiorstwa, a to już było coś... No tak, przyczyny, które
              mogłyby go pchnąć do zbrodni, musiałyby być piramidalnych rozmiarów... Ale Witek
              kłamał. Witek wiedział, gdzie był klucz. A klucz z wazonu?... Nie wytrzymałam






              nerwowo porzuciłam elewacje kotłowni i zadzwoniłam do znajomej pani, robiącej
              doktorat z chemii. Osłupiała ze zdumienia chemiczka wyjaśniła mi, że opisanym
              przeze mnie pomyjom wystarczyłoby kilka dni na ustanie się i zareagowanie
              ponownie w sposób równie imponujący. Czyli klucz mógł być wyjęty z wazonu nieco
              wcześniej, a po zbrodni znów tam wrzucony. Chlup i już! I przykryć... Więc co,
              Wiesio? Niemożliwe. Zupełnie niemożliwe.
              Ale jeżeli nie Wiesio i nie Witek, to Zbyszek. Kacpra, Ryszarda i Monikę
              wykluczyłam. Zbyszka też. Co do Zbyszka chodziło mi tylko o to, jak go obronić.
              Podniosłam głowę znad elewacji i tęsknie popatrzyłam w róg pokoju. Przydałby mi
              się teraz diabeł, on jednak zmuszał mnie do logicznego myślenia. Pomimo
              intensywnego wpatrywania się we wszystkie możliwe narożniki diabeł nie ukazał
              się, ale za to zadzwonił telefon. - Chwileczkę - powiedziałam, pojąwszy
              wreszcie, że po drugiej stronie przewodu znajduje się piękny prokurator. - Czy
              pan rzeczywiście dzwoni, czy też ja to sobie wyobraziłam? Bo już mi się zaczyna
              mylić... - Rzeczywiście dzwonię - odparł nieco zdumiony. - Przepraszam, że o tej
              porze, ale u państwa było dziś po południu jakieś zebranie i mam nadzieję, że
              zdobyła pani nowe wiadomości. - A zdobyłam, zdobyłam... Te nowe wiadomości
              doprowadzają mnie powoli do kompletnego upadku umysłowego. Jeżeli ich zaraz z
              panem nie omówię, to nie ręczę za swoje klepki. Gdzie się pan chce ze mną
              spotkać? Wcale nie chciałam tego powiedzieć. Diabeł mówił za mnie. - Kiedy widzi
              pani, ja właściwie nie powinienem się z panią spotykać - w głosie prokuratora
              brzmiało coś jakby niepokój. - Dopiero po zakończeniu śledztwa... - Tak? -
              powiedział niewinnie diabeł moimi ustami. - To może mam przyjechać do pana, do
              domu, tak żeby nikt nie widział? Niewinne pytanie diabła najwyraźniej w świecie
              śmiertelnie go przeraziło. - Broń Boże! - zawołał pośpiesznie. - To-jest,
              chciałem powiedzieć, może w Europejskim?... Kawiarnię zamykali o dziesiątej,
              kiedy byliśmy dopiero w połowie tematu. Prokurator się przez chwilę zawahał. -
              Właściwie już mi jest wszystko jedno. I tak popełniłem przestępstwo służbowe,
              spotykając się z podejrzaną w czasie trwania śledztwa... Mam nadzieję, że tam,
              na dole, w Kamieniołomach nie będzie nikogo ze znajomych... - Biorąc pod uwagę
              sytuację służbową, Witek jest ostatnią osobą w kolejności do ławy oskarżonych -
              powiedziałam, kończąc relację o sprawach biurowych. - Ale kłamie... - A czy pani
              jest pewna, że to on wtedy zamknął, a nie ktoś inny? Popatrzyłam na niego jednym
              okiem przez kieliszek jarzębiaku. Alkohol kolosalnie podnosił moje walory
              umysłowe. - Po pierwsze tylko on tam wtedy pracował. Po drugie trzymał tam
              bezcenne materiały konkursowe. A po trzecie ostatni wychodził, a pierwszy
              przychodził, zaraz po Matyldzie, która z kolei wychodziła znacznie wcześniej. W
              żadnym wypadku nie mógł nie wiedzieć o istnieniu klucza i nie zainteresować się
              tym, gdzie ten klucz przebywa. - Może zapomniał?
              - A, to może mu przypomnieć?
              - Tylko niech pani tego przypadkiem nie robi! Już i tak pani stanowczo za dużo
              wie. Tylko by tego brakowało, żeby pani zaczęła działać na własną rękę!
              Przekornie pokiwałam głową na obie strony. Siedziałam w tych Kamieniołomach
              niesłychanie zadowolona i doskonale beztroska. Prokurator był tak nieskazitelnie
              urzędowy, że nie mogłam mieć żadnych wątpliwości. Diabeł zrobił swoje, dzieło
              podrywania było na jak najlepszej drodze. Z zaciekawieniem spytałam o rezultaty
              poszukiwań w naszych urządzeniach sanitarnych, na co usłyszałam obszerne
              omówienie ostatnich premier teatralnych. To z kolei świadczyło, że musieli tam
              znaleźć coś interesującego, więc uczepiłam się tematu jak rzep psiego ogona.
              Skutek moich uporczywych nalegań był odwrotny od zamierzonego, acz ze wszech
              miar pozytywny. Mianowicie okazało się, że przedstawiciel prawa świetnie
              tańczy... Potem już pracowałam głównie nogami, bo po każdym moim pytaniu na
              temat poszukiwań ta pani przy mikrofonie krzyczała: "Rudy, rudy, rudy rydz...!"
              albo "nie płacz, kiedy odjadę", a prokurator zrywał się od stolika i zapinał
              środkowy guzik marynarki. W pewnym momencie mruknął przy upojonym obrocie: Nie
              znoszę walca...
              - To dlaczego pan tańczy?
              - Żeby pani przestała pytać... Rozumiem z tego, że przedstawiciele władz
              śledczych muszą być wszechstronnie wykształceni. Może bym się i nie spóźniła tak
              bardzo następnego dnia, gdyby nie to, że rano przed wejściem oko moje padło na
              zostawione odłogiem elewacje kotłowni. Przyjrzałam się im i wyraźnie poczułam,






              że coś jest ze mną nie w porządku. Trzeba było pełnego kwadransa, żebym wreszcie
              stwierdziła przeraźliwy idiotyzm, jaki mi się udało popełnić w stanie
              zaabsorbowania śledztwem. Zrobiłam coś nie do opisania, elewację, która była
              równocześnie frontową i tylną, przy czym w pierwszej chwili zupełnie nie można
              było pojąć, w czym leży błąd, i od patrzenia na to mąciło się w głowie. Zabrałam
              to ze sobą do pracy w celu uszczęśliwienia kolegów niezwykłym widokiem. Stałam
              koło Matyldy i grzebałam w stosie różnych maszynopisów, wyszukując swoje, kiedy
              weszła Jadwiga, jeszcze bardziej spóźniona niż ja. Nie zwlekając udała się do
              Witka wygłosić jakieś usprawiedliwienie. Drzwi za sobą zostawiła otwarte. -
              Panie inżynierze, pęcherzyk mi się zrobił - powiedziała tkliwym basem,
              podtykając mu pod nos patykowatą nogę. - O, tu, niech pan popatrzy. Od czasu
              owych plotek, dotyczących rzekomej płomiennej miłości Witka, Jadwiga miała
              zawsze cień nadziei, że może i było w nich jakieś źdźbło prawdy. Utrzymując
              stosowny dystans służbowy, usiłowała jednak być nieco uwodzicielska. Witek,
              siedzący za biurkiem, mimo woli rzucił okiem na miejsce, w które Jadwiga stukała
              palcem, i cofnął się nieco. Jadwiga tkwiła przed nim jak bocian, nie zmieniając
              pozycji, więc pośpiesznie uznał ją za usprawiedliwioną, chcąc widać pozbyć się
              sprzed nosa tej nogi z pęcherzykiem, mając przy tym pełną świadomość, że
              przyglądamy mu się z zainteresowaniem, Zbyszek zza swojego stołu i ja w progu.
              Widok Jadwigi, obojętne, z pęcherzykiem czy bez, natchnął mnie natychmiast myślą
              przeprowadzenia z nią dyplomatycznego wywiadu, dotyczącego owego tajemniczego
              samochodu z zamierzchłych czasów. Zabrałam swoje opisy techniczne i poszłam za
              nią, uszczęśliwioną usprawiedliwieniem. - Pani Jadwigo, co z wyświetlarnią? -
              spytałam, zmierzając do celu okrężną drogą. - Opisy techniczne wróciły z maszyn,
              trzeba dać na oprawy. Czy te matryce warsztatów już wyświetlone? - A co ja
              jestem, Duch Święty? - odparła życzliwie Jadwiga. - Kiedy pani mi to dała? - Dwa
              tygodnie temu. Miały być przedwczoraj.
              - A to może już będą. Jak tam będę szła, to się dowiem, ale to jeszcze nie
              teraz. Za godzinę. Jak się pani śpieszy, to niech pani sama pójdzie. Nie
              powiedziała mi nic nowego, wiadomo było, że jak się komuś śpieszy, to musi
              wszystko sam załatwić. A przy tym akurat wcale mi się nie śpieszyło, ale
              musiałam przecież coś mówić. - Nigdzie nie pójdę, wyświetlarnia należy do pani -
              powiedziałam stanowczo. - Jak pani wszystko tak załatwia, jak te nasze odbitki,
              to się wcale nie dziwię, że pani mąż nie płaci alimentów. - Głupstwa pani mówi -
              odparła Jadwiga, nie dając się wyprowadzić z równowagi. - Nie płaci, bo jest
              łobuz i drań, ale ja mu jeszcze pokażę. Uznałam temat za dostatecznie
              dyplomatycznie poruszony i postanowiłam rozwijać rzecz dalej na bazie wzajemnej
              życzliwości. - Ile on jest pani winien?
              - Siedemdziesiąt osiem tysięcy, dwieście złotych - odparła Jadwiga z
              satysfakcją, siadając na swoim miejscu. - I odda mi to co do grosza. - Skąd się
              pani tyle nazbierało? - zdziwiłam się, bo w myśl powszechnie przyjętych stawek
              musiałby jej być winien za dziesięć lat, podczas gdy dziecko miało zaledwie
              trzy. - A co pani myśli, nazbierało się! W tym jest mój posag... Nic więcej nie
              zdążyła powiedzieć, bo Wiesia wezwała ją do Olgierda. - Niech pani przygotuje te
              opisy, to je wezmę, jak będę tam szła. Czego ten stary piernik chce ode mnie?...
              Poszła do głównego księgowego, zostawiając mnie W stanie niewymownego zdumienia,
              bo o wszystko ją podejrzewałam, tylko nie o posag. Na razie nie pozostało mi nic
              innego, jak tylko wziąć się do roboty. Zamieszanie po zabójstwie już mijało,
              Witek gnał do pracy, cały personel zaczynał nadrabiać te dwa stracone dni.
              Stefan i Włodek kłócili się z Januszem. - Gdzie mi tu się pchasz z tym kominem,
              gdzie - warczał Janusz. - Co ty myślisz, że ja dla twojej przyjemności umywalkę
              za oknem zawieszę? - Jak Boga kocham, urodził się wczoraj! - dziwił się Stefan z
              furią. - Toś nie wiedział, że kotłownia ma komin? Nosem będę ten dym wypuszczał?
              - A wypuszczaj nawet uszami! Ja tu jestem poniżej normy z metrażem! Jednego
              centymetra ci nie dam, Wyjdź na klatkę schodową! - Wykluczone! - zaprotestował
              kategorycznie Włodek. - Ja tu mam tablicę rozdzielczą, muszę mieć miejsce na
              parterze. Górą sobie możesz iść. - Zwariowali - jęczał Stefan. - Jak Boga
              kocham,. zwariowali! Schodki mam robić w kominie? I co, może ci jeszcze pętelkę
              zawiązać? - Ale jedyne miejsce między budynkami to zająłeś? Gdzie ja teraz pójdę
              z przewodami? A jak mi swoją parszywą wentylację wepchnąłeś w rozdzielnię, to
              dobrze było?






              - Do mnie masz pretensję? Jego się czepiaj!! - wrzeszczał Stefan, wskazując na
              Janusza. -Wnętrza sobie robił, cholera! Przecież on w ogóle nie patrzy, co się w
              budynku dzieje! Wszystko mu jedno, lampa wisi czy zlewozmywak! Szafę na
              przewodzie wentylacyjnym postawił!!!... - Cicho, sza!!! - ryknął Janusz, którego
              widocznie nagle ugryzło sumienie. - Dobrze, już dobrze, znajdę ci miejsce na ten
              cholerny komin! Kobyła nie komin!... - Ja muszę mieć gniazdko! - zażądał Włodek
              kategorycznie. - To idź se uwij. Dajcie mi święty spokój, może coś
              wykombinuję...
              Słuchałam ich barwnych wypowiedzi i rozkładałam swoje opisy techniczne na
              poszczególne egzemplarze, nie wnikając na razie w ich treść, bo miałam myśl
              zajętą ważniejszymi rzeczami. Rozkładanie opisów przerwał mi Andrzej.
              - Pani Joanno można pani zadać służbowe pytanie? - spytał jak zwykle z
              nienaganną rewerencją. - Niech pan zadaje - zgodziłam się w roztargnieniu.
              - Co pani ma w opisie technicznym całego obiektu? Bo ja właśnie sprawdzam te
              opisy, co przyszły dziś z maszyn. Wszędzie jest napisane "budynek dla robotników
              parowych", nie bardzo rozumiem, co to znaczy nic takiego nie robiłem. - Co?! -
              spytał Włodek, odwracając się nagle. - Parowych? Ja mam budynek dla robotników
              pałacowych! - To może niech pani rozstrzygnie... Patrzyłam na nich, nie mogąc
              tak od razu zebrać myśli. Chwyciłam własny opis techniczny i oprzytomniałam. -
              Na litość boską, co wy mówicie! Budynek dla robotników placowych! - Ja jeszcze
              mam wiatę na nasypy drogowe - powiedział ponuro Włodek. - W brudnopisie było jak
              byk: maszyny. Stefan też się odwrócił, wciąż parskając furią.
              - Te maszynistki chyba zwariowały. Ja mam u siebie kotki gnane parą. - Co pan
              ma?!
              - Kotki gnane parą.
              - A co powinno być? - spytałam z szalonym zaciekawieniem, nie mogąc sobie tego w
              pierwszej chwili z niczym skojarzyć. - Kotły grzane parą...
              - To jeszcze nic - oświadczył Janusz, również odwracając się od swojego stołu. -
              Raz mieliśmy w opisie technicznym takie zdanie: Pies, stojący w kącie pokoju,
              kopcił tak strasznie, że trzeba mu było otwór zalepić gliną". Ładne, co?
              Zaniepokoiłam się tymi informacjami i na wszelki wypadek zaczęłam patrzeć
              uważniej na własny opis. Zaraz na pierwszej stronie znalazłam pięknie
              podkreślony tytuł: Warsztat z suszarnią. W pierwszej chwili wpadłam w panikę,
              przekonana, że widocznie pomyliłam dwa budynki, ów warsztat i pralnię, którą
              równocześnie robiłam, ale brudnopis wykazał, że miał być warsztat z suwnicą.
              Zajęta opisem, nie zwracałam uwagi na otoczenie, kiedy nagle oderwały mnie od
              pracy dziwne poczynania Janusza. Spędził Wiesia z jego miejsca i przysunął jego
              stół do stołu Leszka. Zmierzył odległość, zawahał się i przysunął jeszcze
              trochę. Wiesio stał obok, przyglądając mu się z zaciekawieniem. Janusz spojrzał
              na mnie.
              - Wstań-rozkazał.
              Wstałam posłusznie z nadzieją, że coś wyjaśni. Przyjrzał mi się od tyłu i
              pomamrotał pod nosem. - Na nic - oświadczył. - Siadaj.
              Wyszedł z pokoju i po chwili wrócił z Moniką.
              - Powąchaj to - powiedział do niej, wskazując stół Wiesia. Trzeba trafu, że
              akurat stał tam mały słoiczek farby, z wyrastającą ze środka pleśnią. -
              Zwariowałeś? - oburzyła się Monika. - Sam sobie wąchaj. - No to zaraz... -
              Janusz obejrzał się, odsunął farbę i położył na stole gumkę do ołówka. - No,
              wąchaj! - On ma fioła? - spytała Monika nieufnie, spoglądając na nas pytająco. -
              O co mu chodzi? - Nie wiemy. Wąchaj, co ci szkodzi. Może nam potem powie. Monika
              wzruszyła ramionami, pochyliła się i powąchała gumkę. Janusz uważnie przyglądał
              się jej z tyłu.
              - Nie śmierdzi-powiedziała prostując się.-A co?...
              - Pięćdziesiąt pięć centymetrów - oświadczył Janusz z zadowoleniem. - Jakby się
              uprzeć, to nawet pięćdziesiąt trzy. Mam dla Stefana osiem centymetrów. - W tej
              chwili masz wyjaśnić, co to znaczy!
              - Nic, musiałem sprawdzić, ile mogę mieć minimalnie między kuchnią a
              zlewozmywakiem. Ile potrzeba, żeby się gruba baba mogła schylić... Jesteś
              najgrubsza w całym biurze. - Zwierzę - powiedziała zimno Monika, odzyskawszy
              głos.






              Te wszystkie atrakcje tak mnie zajęły, że zapomniałam o Jadwidze. Kiedy sobie o
              niej przypomniałam okazało się, że właśnie maglują ją władze w sali
              konferencyjnej. - Wiecie, że ja się już do nich przyzwyczaiłem - powiedział
              Leszek w smętnej zadumie. - Jak skończą to śledztwo i przestaną tu przychodzić,
              to tak mi będzie czegoś brakowało... - Najwięcej ci chyba będzie-brakowało tego
              jednego, którego ze sobą zabiorą - powiedział trzeźwo Janusz. - Najwięcej to
              pani Joannie będzie brakowało prokuratora - zauważył Witold, odwracając się i
              mrugając jednym okiem do Janusza. Pomyślałam sobie, że chyba muszą mieć jakieś
              dodatkowe wiadomości. - Żebym go aby nie miała w nadmiarze - odparłam proroczo.
              Leszek siedział nadal zamyślony.
              - Ciekawe, kto to będzie. Wiecie, powiem wam, że tak prawdę mówiąc, to ja nie
              wierzę w nikogo. Podejrzewam, że go wykończyła siła nadprzyrodzona albo sam
              popełnił samobójstwo. A propos, kto z was mi pożyczy sto złotych? - Ja bym ci
              nie radził pożyczać - mruknął ostrzegawczo Janusz. - Nieboszczyk pożyczał i jak
              teraz wygląda? - Rzeczywiście, może i masz rację - przyznał Leszek po namyśle.
              Otworzył szufladę, przyjrzał jej się z uwagą, i westchnął ciężko. - Widzicie,
              jak to było dobrze zrobić sobie taki skromny zapasik? Teraz będzie, jak znalazł.
              Proszę, i chlebek jest, i masełko, i kiełbaska, i nawet musztarda... - wyjął
              słoik z zaskorupiałymi resztkami, obejrzał i pokręcił głową. - Co prawda,
              niedużo tego...
              Przyglądaliśmy mu się z zainteresowaniem, bo jego westchnienia brzmiały
              sugestywnie. Leszek pogrzebał trochę w swoim spożywczym pobojowisku, podniósł
              głowę i też spojrzał na nas. - Do pierwszego jeszcze pięć dni - powiedział
              ostrzegawczo. - Nie szaleć! Nie szaleć z jedzeniem!... - Pani Joanno, milicja
              panią wzywa - powiedziała Jadwiga, zaglądając do pokoju. - A jak panią
              wypuszczą, to ja mam do pani bardzo ważny interes, koniecznie musi pani ze mną
              porozmawiać. Jadwiga była wzburzona i nieprzytomnie zdenerwowana, co mnie bardzo
              zaciekawiło. Nie miałam czasu o nic jej spytać.
              - Kto wychodził na wasz balkon? - spytał kapitan po wstępnych rewerencjach.
              Wiedziałam, dlaczego o to pyta i o co mu chodzi, i natychmiast się zdenerwowałam
              nie mniej niż Jadwiga. Chcąc nie chcąc, musiałam wyznać, żeWiesio, kiedy jadł
              Leszka rybę. - Ale to o niczym nie świadczy - dodałam stanowczo już z własnej
              inicjatywy. - Tłumy ludzi mogły wychodzić, przecież nie siedziałam tam bez
              przerwy! Mimo woli zwracałam się nie do kapitana, tylko do prokuratora, który
              mnie od razu zrozumiał. - Co ja pani na to poradzę - powiedział z westchnieniem.
              - Oczywiście, że spytamy wszystkich, ktoś tam przecież zawsze był. - Nie zawsze
              - zaprotestowałam. - Tuż przedtem, jak zaczęliście nam odbierać chustki do nosa,
              pokój był pusty. Janusz grał w brydża. Leszek gdzieś poszedł, Wiesia
              trzymaliście wy, a ja przyszłam do gabinetu zaraz po nim. Przedtem był ze mną w
              pokoju Stefan, może on kogoś widział! - Tego pani też broni? - mruknął
              niechętnie prokurator. - A co, mam go oskarżać? To pańska domena!
              - Zwracam pani uwagę, że jak odbieraliśmy chustki do nosa, to ten wazon dawno
              był w kawałkach - powiedział zimno kapitan. - Oczywiście doskonale pani wie,
              dlaczego szukamy tego, co wychodził na balkon. Uprzytomniłam sobie z rozpaczą,
              że ja nikogo innego nie widziałam, Leszek jest roztargniony, Janusz był otępiały
              po wizualnym wstrząsie, a Wiesia wypowiedzi na pewno pod uwagę nie wezmą. Co
              zrobić?... - Ekspertyza... - wymamrotałam w przygnębieniu.
              - Jaka ekspertyza? - spytał ostro kapitan.
              - Ekspertyzę musicie zrobić! Przecież tak się robi! Na takim zapleśniałym kluczu
              muszą być ślady gmerania w zamku! To niemożliwe, żeby nie było! Od czego macie
              swoje laboratoria?! - Pozwoli pani, że będziemy sami decydować o naszych
              poczynaniach. Na razie musimy stwierdzić, kto wychodził na balkon. Zaczęłam
              sobie gwałtownie przypominać wydarzenia natychmiast po odkryciu zwłok. Panowało
              przeraźliwe zamieszanie. Każdy mógł zdążyć. Leszek i Wiesio byli już w środkowym
              pokoju, Janusz był ogłuszony i nic nie widział. Na balkon mogło wyjść nawet
              stado słoni!... Rozmyślania toczyłam na głos, a panowie z zainteresowaniem
              słuchali. Kapitan wzruszył ramionami. - Zaraz się okaże, że w tym czasie wszyscy
              oślepli i ogłuchli - powiedział gniewnie. - Albo stracili pamięć i nic nie
              wiedzą. - No to ich przyciśnijcie!. To niemożliwe, żeby Wiesio!... -
              Przyciśniemy, nie ma obawy...






              Wróciłam do pokoju. Leszek stał na przeklętym balkonie, na ulicy grała
              orkiestra, a Janusz siedział ze zgrozą malującą się na twarzy. Witold i Wiesio
              mieli atak śmiechu. - Wiecie, że to już przechodzi ludzkie pojęcie - powiedział
              Janusz w osłupieniu. - Co ci się stało? - spytałam zniecierpliwiona, bo miałam
              już dość dziwacznych niespodzianek. - No, mówże! Zaniemiałeś?! - Wycyganił ode
              mnie ostatnie dwadzieścia złotych - powiedział Janusz trwając w stanie otępiałej
              zgrozy. - Wyżebrał, wyskamlał! Dałem mu w końcu, bo myślę sobie, głodny albo
              co... A ten bydlak wziął moje dwadzieścia złotych i wyrzucił za okno!!!
              - Nie za okno, tylko za balkon -poprawiłWiesio. - Chciał, żeby mu Ramonę
              zagrali. - Trzeci raz grają! - wrzasnął Janusz, odzyskując wigor.
              - Za twoje dwie dychy to zagrają i czwarty. Leszek jest w romantycznym nastroju.
              Jadwiga, która już na mnie czekała, wyciągnęła mnie z pokoju i zawlokła do holu
              przy klatce schodowej, roztaczając wokół jak zwykle odór kropli Waleriana. -
              Niech pani posłucha - powiedziała przy akompaniamencie poszczekiwania zębami. -
              Muszę pani coś powiedzieć, a pani musi mi pomóc, czy pani chce, czy pani nie
              chce. Ale najpierw niech pani da papierosa. Zamilkła na chwilę, wpychając nie
              wiadomo po co papierosa z filtrem do cygarniczki. W napięciu czekałam na jej
              zwierzenia. - Czy pani wie, o co oni mnie pytali?
              - Niech pani nie zadaje głupich pytań, przecież nie podsłuchiwałam! - Pytali
              mnie o samochód mojego męża! Jadwiga znów zamilkła i spojrzała na mnie
              wyczekująco, spodziewając się widać jakiejś niesłychanej reakcji. Nic nie
              zrobiłam, więc ciągnęła dalej:
              - Muszę pani powiedzieć prawdę od początku. Jak oni to wykryli, nie mam pojęcia,
              ale cała rzecz polega na tym,, że ja nigdy w życiu nie miałam tych
              siedemdziesięciu tysięcy złotych. Tym mnie istotnie zaskoczyła, bo już zdążyłam
              się przyzwyczaić do myśli, że miała posag Spojrzałam na nią zdumiona. - Jak to?
              Co to wszystko znaczy?
              - Właśnie ten samochód. Pani wie, on był prywatną inicjatywą... - Samochód?!
              - Nie, mąż. Miał takie różne kłopoty z urzędem skarbowym, nie będę pani teraz
              tłumaczyć, dość, że mu było potrzebne siedemdziesiąt tysięcy. Trzeba było to tak
              załatwić, że te pieniądze są nie jego, tylko że ma wspólnika albo co. No, że je
              dostał od kogoś. No i sprzedał samochód właśnie za siedemdziesiąt patyków i dał
              mi kwit, że niby dostał to ode mnie jako mój posag. Czyli krótko mówiąc, ja się
              u niego o te pieniądze upominam bezprawnie... - A on musi nadal twierdzić, że to
              pani forsa, bo się nie może przyznać do kantu? - spytałam bystro, pojąwszy, o co
              chodzi. Jadwiga kiwnęła głową. - Niech mi pani nie mówi, że to świństwo, sama
              wiem. Ale zrobię je, choćbym miała pęknąć! Moje dziecko nie będzie żyło w takiej
              nędzy jak teraz, łóżka nie ma, stołka nie ma, pani wie, on mi wszystko zabrał...
              Na głowie stanę, a wydobędę od niego wszystkie możliwe pieniądze co do
              ostatniego grosza i wszystko wepchnę w moją lalunię!... - Zaraz, zaraz, czekaj
              pani, bo się gubię. Coś mi tu pani mąci. A ten pani fatygant? Niech mi tu pani
              oczu nie mydli, bo obie wiemy, gdzie jest pies pogrzebany. Jak się z panią
              ożeni, to zużyje i te drobne rupie. Jadwiga spojrzała na mnie z politowaniem.
              - Co pani? Pani myśli, że ja mu to dam? Ma mnie pani za głupią? Jemu jest
              potrzebna pożyczka i ja mu to pożyczę pod bardzo dobry zastaw. Nie ma obawy, już
              mi to nie zginie. Przyjrzałam się Jadwidze. Miała zaciętą twarz i twardy wyraz
              oczu. Tak, dla dobra dziecka była zdolna do wszystkiego. Nie miałam
              najmniejszego zamiaru potępiać jej za te machlojki, przeciwnie, życzyłam jej
              wszystkiego najlepszego. Ale równocześnie jej zwierzenia zaczęły mi się kojarzyć
              z innymi wiadomościami na temat śmierci Tadeusza i wiedziałam, że to nie koniec
              rewelacji. - I teraz musi mi pani pomóc - powiedziała stanowczo. - Nikt się o
              tym nie może dowiedzieć. - No to niech się pani wypiera. Jadwiga niecierpliwie
              machnęła ręką. - E tam! Nie o to chodzi. Niech mi pani powie, skąd oni wiedzą o
              tym samochodzie. Nie zamierzałam jej mówić całej prawdy. Zastanowiłam się. - Kto
              jeszcze wiedział o tym oprócz pani? Przypadkiem nie nieboszczyk? - To już się
              pani domyśla, co? - powiedziała Jadwiga ponuro i bez zdziwienia. - On miał odpis
              dokumentu kupna i sprzedaży. Zgadł wszystko, jakby był przy tym. Szantażował
              mnie. - A co się z tym odpisem stało?
              - Nie mam pojęcia i to mnie właśnie najbardziej gryzie. Może milicja go ma?
              Byłam pewna, że milicja go nie ma. A może Tadeusz też nie miał? - Widziała to






              pani? - spytałam podejrzliwie. - Jest pani pewna, że on to miał? - Na własne
              oczy! Żądał ode mnie za to pięć tysięcy.
              - I pani mu dała?!
              - Skąd?!...
              - No pewnie, to byłaby szczytowa głupota. Mógł pani sprzedać ten odpis za pięć
              patyków, a sobie zrobić drugi. Jadwiga potrząsnęła głową. - To nie takie proste.
              Niech pani pomyśli, ile to lat temu było. Miał tylko ten jeden odpis, a na całą
              historię wpadł przypadkiem. Znał faceta, który wtedy kupił ten cholerny
              samochód, i wszystko sobie skojarzył. Milicja się chyba tego domyśla. I niech mi
              pani powie, co ja mam teraz zrobić? - Powiesić się - poradziłam gniewnie. -
              Pogodzić się z faktem, że jest pani pierwszą podejrzaną. Nie zdziwiłabym się,
              gdyby się okazało, że to pani go udusiłaś - Ja bym się sama nie zdziwiła -
              odparła Jadwiga coraz bardziej ponuro. - Ale ja go nie udusiłam. Pani ma z nimi
              jakieś konszachty, niech pani coś zrobi! Niech mi pani pomoże! Oprócz
              przygnębienia ogarnęła mnie jeszcze i wściekłość.
              - Co ja jestem, Opatrzność?! Boże, co za banda kretynów! Wszyscy robicie, co
              tylko można, żeby podpaść, a ja mam was teraz bronić! Niech was wszystkich
              piorun trafi! Następna niewinna się znalazła! Nie wiem, co pani ma zrobić,
              pomodlić się o miłosierdzie boskie i życzyć milicji powodzenia! - Niech pani nie
              będzie podła megiera, cała moja nadzieja w pani - powiedziała Jadwiga stanowczo.
              - Niech się pani wypcha swoją nadzieją. Teraz już mnie pani dobiła, ręce mi
              opadają. Dość mam tego całego śledztwa i tej waszej niewinności i dajcie mi
              święty spokój!!! Nie słuchając dalszych błagań Jadwigi uciekłam do pracowni.
              Najbardziej denerwowało mnie to, że jej informacje muszę zachować w tajemnicy,
              bo nie ma na świecie takiej władzy śledczej, która by w tej sytuacji uwierzyła w
              jej niewinność. Zresztą, nawet jeśli go zabiła, to postąpiła bardzo słusznie i
              niech jej nie wykryją!... A jeśli nie ona, to kto? Kto wreszcie ukatrupił tego
              Stolarka?! Zbyszek? Wiesio? Witek? Ryszard, Kacper, Monika?... Żeby to wszyscy
              diabli wzięli!!! . W pokoju zastałam sądny dzień. W czasie mojej rozmowy z
              Jadwigą Janusz dostał wiadomość, że za dwie godziny musi dostarczyć Ance
              oprawiony projekt architektury siedmiu budynków w celu przedstawienia go
              orzecznikowi konstrukcji. Projekt architektury był na razie w wyświetlarni!... W
              momencie kiedy wróciłam, Janusz zdążył już przynieść z przekupionej na kredyt
              wyświetlarni część śmierdzących amoniakiem odbitek i cały zespół obcinał je w
              szaleńczym pośpiechu. Moje przybycie wywołało dziki vybuch entuzjazmu. - Siadaj!
              - krzyknął Janusz. - I pisz! Masz tu wszystko, papier, kalkę, formularze, pisz!
              Wódkę ci postawię, krakowiaka będę z tobą tańczył, tylko skończ za dwie godziny!
              !! - Z byka spadłeś - powiedziałam z wściekłością. - Piętnaście stron za dwie
              godziny! Idiota! Nie wdając się w dalsze rozważania jego stanu umysłowego
              usiadłam do maszyny, bo opisy techniczne musiały być oprawione razem z resztą
              projektu, a szybciej ode mnie pisała tylko Matylda. Z góry było wiadomo, że na
              nią nie ma co liczyć. Wyładowywałam swoją furię, łupiąc w nieszczęsną maszynę, a
              reszta zespołu szalała nad oprawami. Wiesio składał rysunki, Witold je spinał,
              waląc z hukiem w nadpsuty zszywacz, Janusz kleił w okładkach, Leszek robił
              grzbiety i przyklejał na wierzchu nalepki, a Anka z rozwianym włosem wydzierała
              mu z rąk każdy kolejny egzemplarz. Istne piekło! Pisałam cały czas i w chwili
              oprawiania pierwszego budynku byłam dopiero w połowie opisu. Każdy następny miał
              kilka stron więcej, co było zupełnie pozbawione sensu, ale mieliśmy nadzieję, że
              śpieszący się orzecznik nie będzie tego dokładnie sprawdzał. Po trzech godzinach
              katorżniczej pracy oddaliśmy Ance ostatni budynek i odetchnęliśmy z ulgą. - Uff!
              - westchnął Janusz, ocierając sobie pot z czoła i rozmazując przy tym po twarzy
              smugę kleju. - Ale nam popędu dodała! Niech to szlag trafi! Wiesio postanowił
              kategorycznie nic już tego dnia nie robić. Zgodnie z tym postanowieniem nie
              drgnął nawet, kiedy wszedł Witek i zażądał od niego wyszukania matrycy
              urbanistyki skarpy w Płocku. Wydawszy owo polecenie Witek wyszedł, a Wiesio
              siedział dalej. - Bardzo dobrze wiem, gdzie ta matryca jest - powiedział z
              głębokim zadowoleniem. - On ją tam sam schował, a teraz zapomniał. Ale nie pójdę
              do niego od razu, niech myśli, że jej tak długo i z takim wysiłkiem szukam.
              Otumaniona wszystkimi kolejnymi rewelacjami, a potem szaleńczym waleniem w
              maszynę, również straciłam zapał do pracy. Spojrzałam na Wiesia i przypomniała
              mi się Jego tajemnica. Mój Boże, co on znów takiego mógł wymyślić i czy ja się






              tego kiedyś dowiem? W gruncie rzeczy Wiesio był skryty... Witold, który nie
              lubił niepotrzebnie tracić czasu, wściekły na to obłędne oprawianie projektu, z
              obitą ręką, ze śmietnikiem na stole, postanowił iść do domu. Zebrał swoje rzeczy
              i znikł. Lekkomyślnie spojrzałam w kąt za jego pustym stołem. Oczywiście, diabeł
              zmaterializował się natychmiast, jakże mogło być inaczej. Odwrócił krzesło
              Witolda, ustawiając je twarzą do mnie, wyjął zza ucha bardzo długiego papierosa,
              zapalił go, używając moich zapałek i usiadł wygodnie. Przypatrywałam mu się
              bardzo niechętnie i czekałam, co powie. Diabeł milczał. Nie zamierzałam się do
              niego pierwsza odzywać, bo byłam wściekła, a on najwyraźniej w świecie traktował
              mnie lekceważąco. Rozglądał się po pokoju, omijając mnie wzrokiem, aż wreszcie
              zatrzymał spojrzenie na Wiesiu. Wpatrywał się w niego i wpatrywał, a Wiesio
              siedział sobie beztrosko, nie wiedząc wcale, że jest przedmiotem obserwacji
              złego ducha. Wreszcie nie wytrzymałam nerwowo. - Gdybyś był dobrze wychowany,
              tobyś przynajmniej powiedział "dzień dobry" - oświadczyłam zgryźliwie. - Niby
              dlaczego? - zdziwił się diabeł, spoglądając wreszcie na mnie. - Przecież cały
              dzień cię widzę. Zamurowało mnie. Rzeczywiście, to bydlę mogło się przez cały
              czas koło mnie pętać, a ja bym o tym nic nie wiedziała. Okropna myśl! - Wczoraj
              też mi siedziałeś nad głową? - spytałam, tknięta niepokojem, kiedy już
              odzyskałam głos. - A coś ty myślała? Taką idiotkę mam zostawić samo-pas?
              - Nie powiesz chyba, że czepiałeś się mnie całe życie?! A jakoś sobie dawałam
              radę? - A rzeczywiście, znakomicie! I z jakim rezultatem! Dwoje dzieci,
              puszczona w trąbę przez męża i przez gacha, zapracowana jak wół roboczy... Tylko
              ci zazdrościć! jak sobie mogłaś ułożyć życie na atłasach, to co zrobiłaś?
              Szlachetna byłaś, co? Moralna? Bezinteresowna? Ech, ty oślico, żebyś wiedziała,
              że nic mnie tak nie denerwuje jak ta twoja szlachetność! Czekaj, jeszcze ci
              kością w gardle stanie! - Powieś się - mruknęłam gniewnie. - Po to tu
              przyszedłeś, żeby się ze mną głupio kłócić? O co ci chodzi? - O nic. Wracajmy do
              tematu. Czego nie wiesz?
              - Właśnie - przypomniałam sobie natychmiast wszystkie wątpliwości, które
              narastały we mnie przez cały dzień. - Gdzie jest ten papier Jadwigi? - Powoli,
              powoli - powiedział diabeł, uśmiechając się złośliwie i wyraźnie rozkoszując
              swoją przewagą. - Zaraz do tego dojdziemy. Słusznie zauważyłaś, że zbrodniarz
              nie miał czasu szukać notesu Tadeusza. Bardzo słusznie, pod warunkiem, że był
              tam opisany; Ale jeżeli poszło o jakąś sprawę, której nieboszczyk nie
              zanotował?... To co? - No, jak to co? To wtedy notes w ogóle był niegroźny.
              - A jak ci się zdaje? Czy mógł się posunąć aż do morderstwa, jeżeli Tadeusz nie
              dysponował żadnym dowodem jego czynów? - Mógł - odparłam jadowicie. - Jeżeli ty
              się w to wtrąciłeś... - Nie wysilaj mi się tu na złośliwości, tylko myśl! Musiał
              mieć jakiś dowód czy nie? - No... musiał.
              - I co się z tym dowodem stało?
              - Idiotyczne pytanie. Skoro go milicja nie znalazła, to znaczy, że go zabrał.
              - A przy okazji zabrał papier Jadwigi?
              - Możliwe - odparłam i nagle coś mi błysnęło. - Czekaj no, czekaj... A może?...
              Jak to, sądzisz, że jest możliwe... Że on się pomylił i zabrał papier Jadwigi,
              zamiast tego czegoś swojego?!... Diabeł wydmuchnął wielki kłąb dymu.
              - Czasem to nawet można z tobą wytrzymać - przyznał. - Skup się jeszcze trochę i
              myśl: są dwie możliwości... Zatrzymał się wyczekująco i natychmiast wpadłam w
              jego słowa. - Jedna, że to Jadwiga. W takim razie, gdzie jest ten jej szpargał?
              Druga, że to ktoś inny, kto go zabrał przez pomyłkę. W takim razie, gdzie jest
              to coś tego kogoś? Ograniczasz się dziwnie - dodałam po chwili. - Jest jeszcze
              trzecia możliwość: że papier Jadwigi i to coś jest gdzieś razem. - Obojętne. Nie
              chodzi o ilość rzeczy, tylko, o miejsce. Za chwilę sama na to wpadniesz, nie
              jesteś tak przeraźliwie głupia, jak na to wyglądasz. Przedtem jeszcze
              proponowałbym ci pozastanawiać się troszkę nad kierownikiem pracowni. - Jak to?
              - zdziwiłam się. - Sam mówiłeś, że o nim za mało wiem. - Tym bardziej pomyśl.
              Przyda ci się.
              W milczeniu patrzyłam na diabła. Dziwna w tej sytuacji lojalność zawodowa
              powstrzymywała mnie od mówienia. Nie wiadomo czemu wydawało mi się, że diabeł
              nie wie wszystkiego i chce się dowiedzieć ode mnie. Diabeł się zniecierpliwił.
              - No co tak siedzisz jak ofiara? Nie wiesz, co było z konkursem perskim? Zdajesz
              sobie sprawę, co by dla niego znaczyło ujawnienie tego kantu? - Opamiętaj się -






              powiedziałam sucho. - Sugerujesz, że Witek go zabił, żeby się nie rozgłosiło?
              Przecież by raczej zabił mnie! - Co za kretynka z ciebie bez granic! - krzyknął
              diabeł chwytając się rękami za rogatą głowę. - A skąd Witek ma wiedzieć, że ty
              coś wiesz?! Najpierw stawałaś na głowie, żeby się żywa dusza nie dowiedziała o
              twoich kontaktach z tamtym facetem, a teraz sobie wyobrażasz, że cały świat jest
              o tym powiadomiony! Rzeczywiście, diabeł miał rację. Wiedziałam o perskim
              konkursie tylko dzięki temu, że byłam w bardzo bliskich stosunkach z
              człowiekiem, który oficjalnie był moim dalekim znajomym. I to wiedziałam bardzo
              niedokładnie, nie znałam szczegółów. - No dobrze, niech ci będzie. Ale weź pod
              uwagę wobec tego, jak mało osób miało o tym jakieś pojęcie. Skąd tu Tadeusz?
              Diabeł przyglądał mi się błyszczącymi oczami, jakby mnie chciał zahipnotyzować.
              Poczułam się odrobinę nieswojo i w głowie zaczęły mi się kłębić szczątki jakichś
              obrazów. - No? - powiedział zachęcająco. - No? Przypomnij sobie, przypomnij...
              Koło Nowego Roku... Co Matylda mówiła?... Diabeł znikł mi z oczu i ujrzałam na
              jego miejscu Matyldę, mówiącą z zakłopotaniem: - Doprawdy, paniJoanno,, chyba go
              ktoś wziął. Przed chwilą tu leżał. Ja się jeszcze zapytam i niech pani też
              zapyta. Nie wiem, czy to coś ważnego, bo bez nadawcy... Obraz Matyldy zamazał
              się i znów diabeł patrzył na mnie błyszczącymi oczami. - Święci patroni! -
              powiedziałam wstrząśnięta. - Masz rację, zaginął wtedy jakiś list do mnie!
              Czyżby?... Diabeł się lekko wzdrygnął.
              - Mogłabyś się powstrzymać od tych idiotycznych inwokacji. Właśnie, skąd wiesz,
              co to był za list i kto go zabrał? A jeżeli to był list od tamtego i wszystko
              tam było opisane?... - Pozwól mi chwilę pomyśleć, bo jestem zbulwersowana. Nie,
              no co ty mówisz! Tadeusz był przytomny facet, niemożliwe, żeby mnie nim nie
              zaczął szantażować, gdyby się dowiedział!... - Po pierwsze, z ciebie miał dosyć
              korzyści przez ORS. A po drugie list był bez nadawcy, a on, jak się podpisywał?
              - Nieczytelnym gryzmołem... - To kogo można było tym szantażować, zakładając, że
              opisał tam sprawę perskiego konkursu? - Masz rację, tylko Witka...
              - Uff! Diabeł odetchnął głęboko, przechylił się do tyłu na oparcie krzesła,
              wyciągnął zza drugiego ucha jeszcze dłuższego papierosa i zapalił. - A więc,
              zreasumuj... - powiedział puszczając misterne kółko. - Dobrze. Jeżeli to był
              list do mnie od niego i jeżeli Tadeusz go zabrał, to wiedział o perskim
              konkursie i Witek miał najpoważniejszy powód, żeby go usunąć ze świata.
              Możliwości też miał. Należałoby sprawdzić, czy te przypuszczenia są słuszne,
              napisać do faceta i spytać. Co, jak wiesz, jest niemożliwe, bo nie mam zielonego
              pojęcia, gdzie ów osobnik przebywa. - Bardzo dobrze. Na szczęście do tego
              śledztwa jest jeszcze milicja, nie tylko ty. Milicja znalazła coś ciekawego w
              waszym wychodku... - Właśnie! Co?!
              - Dowiesz się w swoim czasie. Milicja przeprowadza ekspertyzę klucza. - Czekaj
              no, czekaj! Dlaczego mówiłeś, że o kluczu wiem tylko ja i morderca? - Bo tak
              jest. Przekonasz się. To znaczy, tak było, teraz już byłaś uprzejma wtajemniczyć
              w to prokuratora... Nie przeczę, że ten klucz dużo wyjaśni. Czekaj, nie
              przerywaj mi, a propos prokuratora... - Nie zmieniaj tematu, bo mi pomieszasz w
              głowie!
              - Nie ma obawy, nie zdołam bardziej, niż już masz pomieszane. No co, nie miałem
              racji z prokuratorem? Z uczuciami, które mnie przepełniały niejako warstwami,
              zrobiło się nagle coś takiego, jakby ktoś przewrócił naczynie do góry nogami. Na
              wierzchu znalazły się jasne oczy i piękna, asymetryczna twarz. - Ale z
              przepisami prawnymi nawet ty nie dasz sobie rady - powiedziałam wbrew sobie z
              satysfakcją. - Dobrze wiesz, że nie może mnie poderwać przed zakończeniem
              śledztwa. - W duchy wierzysz - oświadczył diabeł pogardliwie. Milczał chwilę,
              przyglądając mi się drwiąco. - No to wracamy do tematu - zażądał, dokonując tym
              na nowo przewrotu mojego wnętrza. - Sama widzisz, że sprawa ma dużo stron i taka
              bardzo jasna nie jest. A ty ją zaciemniasz jeszcze więcej - powiedziałam
              zniecierpliwiona. - Najpierw upierałeś się przy Zbyszku, potem przy Monice,
              potem wyszła na jaw Jadwiga, a teraz wrabiasz Witka. Zdecyduj się na coś! -
              Jeszcze czego. Ja ci podsuwam myśli, a ty sobie sama wyciągaj wnioski. Nie mam
              co robić, tylko pracować za ciebie! No, teraz się możesz zastanowić, gdzie są te
              brakujące rzeczy. - Albo spłynęły kolektorem do Wisły, jeżeli je zabrał morderca
              - powiedziałam, zamyślając się - albo zostały gdzieś ukryte przez Tadeusza.
              Wiesz - dodałam, patrząc bystro na diabła - że nawet to drugie bardziej mi się






              podoba. Trudno przecież przypuszczać, że jedyne materiały, jakimi dysponował,
              były zawarte w notesie. To były tylko podręczne notatki, zasadnicze rzeczy
              powinien trzymać gdzie indziej, zręcznie ukryte. Diabeł uczynił coś w rodzaju
              ukłonu.
              - Moje uznanie - powiedział. - Zaczynam naprawdę wierzyć, że do czegoś
              dojdziesz. Gdzie? - A ty wiesz, gdzie?
              - No pewnie, że wiem! Jazda, myśl!
              - W domu?... - powiedziałam niepewnie.
              - A gdzie jeszcze mógłby?...
              - W pracowni nie. Przewrócili ją do góry nogami. Skrytka pocztowa? Nonsens!
              Musiałby mieć klucz i chyba jakieś zaświadczenie. Zresztą niech milicja
              sprawdza... U jakiejś rodziny? Wątpię... Nie, chyba tylko w domu. - A jak w
              domu, to gdzie?
              - Przecież nie pod poduszką! Czy ja wiem, w różnych miejscach. Jeżeli się liczył
              z możliwością rewizji.. Albo włamaniem którejś z ofiar... To musiał to dobrze
              schować. Przed żoną chyba też. I przed dzieckiem. Gdzie schować?...
              - Pomogę ci - powiedział diabeł miłosiernie. - Głupia jesteś taka, że przykro
              patrzeć. Czym był Tadeusz z zawodu? - Instalatorem sanitarnym...
              - No? Nic ci to nie mówi?...
              - W urządzeniach sanitarnych? - spytałam z powątpiewaniem. - Kto wie? Może i
              masz rację?... Diabeł pochylił się nieco i znów wpatrzył się we mnie
              hipnotycznie. - Skup się - rozkazał. - Skup się! I patrz!...
              Zaciągnął się niedopałkiem papierosa i wypuścił wielki kłąb dymu. Dym, gęsty i
              ciemny, zasłonił go, kotłował się chwilę, aż przybrał postać najzwyklejszego w
              świecie zlewozmywaka, przytwierdzonego do ściany. Obejrzałam zlewozmywak
              dokładnie, przykucnęłam i odkręciłam syfon pod spodem. Wyleciało nieco brudnej
              wody i nic więcej. Znajdowałam się w mieszkaniu nieboszczyka Tadeusza Stolarka.
              W kuchni poza zlewozmywakiem nie było nic interesującego, przeszłam więc do
              łazienki. Odkręciłam syfon pod umywalnią. Nic, jeżeli nie liczyć jednej małej
              spinki od mankietu. Położyłam spinkę na pralce, zajrzałam przy okazji do wnętrza
              pralki, obejrzałam dokładnie wannę. Wanna była obmurowana i wyłożona glazurą.
              Nic, żadnej skrytki. Wlazłam na wannę i zajrzałam do rezerwuaru. Również nic.
              Zamyśliłam się, stojąc na środku łazienki. Żona Tadeusza była niewątpliwie
              idealną gospodynią, bo wszystko lśniło czystością. Zachęcona tą czystością
              zaczęłam oglądać miskę klozetową, bez przekonania usiłując pokręcić wszystkim,
              cokolwiek wystawało. Z góry wiedziałam, że jeżeli to urządzenie ma prawidłowo
              działać, to nic tam nie powinno się ruszać. Ale miska klozetowa też musi mieć
              syfon... Tak, tylko że tędy przepływa woda... Zajrzałam od tyłu, ujęłam klapkę,
              przykręconą poniżej wlotu rury wodociągowej i o dziwo! Klapka ruszyła się!
              Zdziwiło mnie to niesłychanie. Jak to, przecież to powinno być wbite na mur!
              Pokręciłam klapką dalej, aż cała wyszła z gwintu, pomacałam troche i wyczułam
              pod palcami okrągłe metalowe pudełko. Jako żywo niczego takiego nie umieszcza
              się w żadnym przewodzie! Przejęta do nieprzytomności z trudem wyciągnęłam
              pudełko, w którym niegdyś było kakao, i stwierdziłam, że za pudełkiem był
              uszczelniający pakunek. Tak, to była skrytka Tadeusza! I w tym samym momencie
              zamarłam, siedząc w kucki pod miską klozetową, bo nagle dobiegł mnie dźwięk,
              który zmroził mi krew w żyłach! Ktoś grzebał kluczem w zamku... -Sama nie
              wiedząc kiedy, wbiłam z powrotem pudełko do skrytki, wepchnęłam dekielek i
              wyprysnęłam z łazienki. Byłam sama w pustym mieszkaniu nieboszczyka Tadeusza,
              pora, sądząc po słońcu, była przedpołudniowa, żona w pracy, dziecko w szkole,
              Tadeusz w kostnicy, a drzwi usiłował otworzyć morderca, który przyszedł po
              dowody swojej zbrodni... Co do tego, że to morderca, nie miałam najmniejszych
              wątpliwości. Co najdziwniejsze, mniej interesowała mnie możliwość postradania
              życia w tych dramatycznych okolicznościach, niż nadzieja przekonania się
              wreszcie, kto to jest! Półprzytomna z wrażenia, od stóp do głów przepełniona
              ciekawością, schowałam się w przedpokoju pod niską ławą, zasłoniętą jakąś
              dekoracyjną szmatą, na skutek ciasnoty przyjąwszy pozycję bardzo niekorzystną, a
              mianowicie tyłem do drzwi wejściowych, a przodem do łazienki. Morderca wszedł i
              nie zadając sobie trudu szukania gdziekolwiek indziej udał się wprost do owej
              miski klozetowej. Drzwi od łazienki zostawił otwarte i wyraźnie widziałam, jak
              przykucnął w tej samej pozycji co ja przed chwilą, jak wyciągnął owo pudełko...






              Jeszcze chwila, a wyprostuje się i odwróci... - Joanna!!! - wrzasnęło mi coś
              przeraźliwie nad uchem. Skoczyłam na równe nogi. Wrażenie było okropne! Przez
              długą chwilę nie mogłam oprzytomnieć wpatrując się wybałuszonymi oczami w
              stojącą obok Alicję. Alicja zdziwiła się nieco: - Co ci się stało? Czego mi się
              przyglądasz, tak się ostatnio zmieniłam? Nie idziesz do domu? - Na litość boską
              - powiedziałam, ochłonąwszy z pierwszego szoku. - Jak mogłaś!... - A co? -
              zaciekawiła się Alicja. - Robiłaś coś ważnego? Wydawało mi się, że nic nie
              robisz. - Odkrywałam mordercę. Jeszcze sekunda, a już bym wiedziała, kto to
              jest. Krzyknęłaś dokładnie w chwili, kiedy miał się odwrócić do mnie przodem! -
              Krzyczałam przedtem kilkakrotnie, tyle że nieco ciszej, zaczęłam się już
              obawiać, że ogłuchłaś. A przedtem był odwrócony tyłem? - Nawet, można
              powiedzieć, wypięty... W tej pozycji nie sposób poznać. - Okazywał ci
              lekceważenie? - spytała Alicja z zainteresowaniem.
              - Nie, grzebał w urządzeniach sanitarnych nieboszczyka. Przeżyłam wstrząsające
              chwile. Idę do domu, oczywiście. Czekaj, zaraz się spakuję. Alicja była wyraźnie
              zaciekawiona moimi wizjami, które streściłam jej pokrótce, zbierając swoje
              rzeczy. - Jak to, nie poznałaś nawet, czy to kobieta, czy mężczyzna? - spytała z
              naganą. Zaskoczyła mnie tym pytaniem, bo uprzytomniłam sobie, że istotnie nie
              mogłam przysiąc. Morderca miał na sobie coś w rodzaju bardzo obszernego,
              niebieskiego kombinezonu. W śledczym zapale i w przekonaniu, że za chwilę
              zobaczę jego twarz, nie zwróciłam na to dostatecznej uwagi. Opuściłyśmy biuro,
              dojechałyśmy na Mokotów taksówką, po czym doszłyśmy do wniosku, że właściwie
              nigdzie nam się nie śpieszy. Nic nie stało na przeszkodzie, żeby iść na kawę i
              kontynuować przerwane przez Wiesia śledcze rozważania. Od wczoraj wzbogaciłam
              się o mnóstwo wiadomości, wśród których, wbrew sugestiom diabła, najbardziej
              wybijały się te, dotyczące Wiesia. Zwierzyłam się z tego Alicji, która
              wysłuchała mnie bez zdziwienia.
              - Ja znam Wiesia tajemnicę - powiedziała beztrosko
              - Co?!
              - Znam, przypadkiem. Oczywiście, nie powiesz nikomu?
              - No wiesz! Za kogo mnie masz?!
              - Wiesio ma dziecko...
              Przez chwilę miałam wrażenie, że któraś z nas zwariowała. Wiesio ma dziecko?! Co
              to znaczy?! - Sam urodził? - spytałam w osłupieniu.
              - Oszalałaś! Hania... wiesz, która Hania? Ta moja przyjaciółka, która nic nie
              robi. Mieszka drzwi w drzwi z tajemnicą Wiesia. Już dawno mi opowiadała, że
              poznała dziewczynę, która mieszka naprzeciwko, ta dziewczyna ma dziecko, ojciec
              dziecka jest żonaty i odwiedza ją w tajemnicy. To jest trochę nietypowa
              historia, bo chodził z nią jeszcze przed ślubem... Alicja zatrzymała się i
              zamyśliła.
              - Chodził... Czy to rzeczywiście można nazwać chodzeniem? - Na litość boską,
              nazwij, jak chcesz, tylko mów, co dalej!
              - Dalej z nią zerwał, ożenił się, tymczasem ona urodziła to dziecko, o czym mu
              wcześniej nie mówiła ze względów honorowych i teraz on przez to dziecko
              utrzymuje z nią kontakty. To właśnie Wiesio. - Skąd wiesz? Hania go zna?
              - Nie, ja go znam. Widziałam go tam przypadkiem, Hania mi go pokazała palcem i
              powiedziała, że to właśnie ten.
              - Co ty powiesz! Wstrząsające!...
              Długą chwilę siedziałam, myśląc bardzo intensywnie i w nieprzeciętnym tempie. No
              tak, to nic dziwnego, że Wiesiowi brakuje pieniędzy. Ale to przecież nie jest
              powód do morderstwa, posiadania dziecka żadne przepisy nie zabraniają. Wprawdzie
              Wiesio ma żonę, ale chyba raczej wolałby przyznać się do tego żonie... Alicja
              mówiła dalej. Hania, zainteresowana dziewczyną z przeciwka, uzyskała od niej
              wszelkie możliwe wiadomości. Ojciec dziecka wżenił się w bardzo bogatą rodzinę,
              jego żona studiuje, dzięki pomocy teściów on może robić magisterski, nie
              troszcząc się o premię w biurze, potem mu obiecują zaproszenie do Francji albo
              do Stanów Zjednoczonych... Bardzo surowa, moralna rodzina z zasadami...
              Wiadomość o posiadaniu przez młodego zięcia dziecka zmieniłaby sytuację
              diametralnie... Nie, to niemożliwe, żeby Wiesio dla parszywych pieniędzy miał
              się tak wygłupić! Żona by mu na pewno przebaczyła... Ale wychodził na balkon, a
              klucz był w wazonie






              - Ja mam tego dość - oświadczyłam stanowczo - Uszami mi ta cała zbrodnia
              wychodzi i przestaję się nią tresować. Niech się dzieje, co chce, Alicja,
              zmieńmy - A właśnie - powiedziała z zainteresowaniem Alicja - A co z tym
              Prokuratorem? Ty go podrywasz czy on ciebie? Ładny chłopak, podoba mi się, tylko
              dla mnie za sztywny.
              - Dla mnie nie - mruknęłam trochę niechętnie bo nie byłam pewna, czy ten temat
              nie jest przypadkiem jeszcze gorszy niż poprzedni. - Nie wiem, kto tu kogo
              podrywa, myślę, że najwięcej do powiedzenia ma diabeł Jeżeli zadzwoni i dzisiaj
              pod służbowym pretekstem, to będzie znaczyło, że jednak jestem podrywana...
              Następnego dnia od rana panował w pracowni dziwny spokój. Prokurator
              poprzedniego wieczoru zadzwonił spędziłam upojne chwile tym razem w Bristolu
              byłam mocno śpiąca i dlatego nie zwracałam uwagi na atmosferę. Gdybym była
              przytomniejsza, wiedziałabym od razu że ten spokój nie wróży nic dobrego.
              Matylda wezwała mnie do gabinetu Witka, który zażądał przyniesienia programu
              usług w mieszkalnym wieżowcu. Równocześnie do gabinetu zajrzał kapitan więc
              odpowiadając na jego powitanie, przeszłam przez salę konferencyjną, po czym
              wróciłam z programem znów obok Matyldy. Zdziwiło mnie nieco, że mój widok zrobił
              na niej jakieś niezwykłe wrażenie. Wyraźnie się przestraszyła i patrzyła na
              mnie, mrugając oczami, jakby czymś gwałtownie zaskoczona. Nie chciało mi się
              pytać, dlaczego ją tak zdumiewam, oddałam Witkowi program i wróciłam do pokoju.
              Rozkoszny spokój trwał do południa. Wydarzenia, które potem zaszły, zlikwidowały
              go radykalnie. Zaczęło się od tego, że do naszego pokoju wpadli nagle kapitan,
              prokurator i porucznik i wszyscy trzej rzucili się na obraz Leszka, ciągle
              stojący pod ścianą. Nie mogliśmy pojąć, dlaczego oglądane przez nich od kilku
              już dni arcydzieło wzbudziło teraz nagle takie zainteresowanie. Przyglądaliśmy
              się im, a oni z szaloną uwagą oglądali oblicze owej megiery, niemal jeżdżąc po
              nim nosami. Wreszcie wyprostowali się i spojrzeli na siebie. - Rzeczywiście -
              powiedział z podziwem kapitan do prokuratora.-Moje uznanie... Patrzyliśmy na
              nich z coraz większym zaciekawieniem, wietrząc sensację. - Czy można wiedzieć,
              czym pan to malował? - zwrócił się uprzejmie prokurator do Leszka. - Plakatówką
              - odparł Leszek zgodnie z prawdą. - To wzbronione? - dodał pośpiesznie z
              niepokojem. - Wszystko pan malował plakatówką? To też?... Leszek spojrzał na
              obraz, następnie wstał z krzesła i przyjrzał się z bliska miejscu, w które
              stukał palcem przedstawiciel władzy. Oderwał się od obrazu i popatrzył z
              nieopisanym zdumieniem najpierw na nich, a potem na nas.
              -~ Co to? - spytał nieinteligentnie.
              - To my właśnie pana o to pytamy.
              - To nie jest plakatówka - stwierdził Leszek ciągle tonem głębokiego zdumienia.
              - Tylko co?! Pytanie padło bardzo ostro i Leszek wyraźnie się przestraszył. -
              Jak Boga kocham, nie wiem! Ja malowałem plakatówką!
              - Może państwo zechcą stwierdzić, co to jest i kto to malował? Tego tylko było
              potrzeba, żebyśmy wyprysnęli z miejsc i dopadli obrazu, bo już i tak
              siedzieliśmy jak na szpilkach., Od pierwszego spojrzenia wiedziałam, o co
              chodzi, i przypomniałam sobie tworzywo, które uzupełniło dzieło Leszka. Usta
              maszkary pociągnięte były grubo jaskrawą, cynobrową szminką. Wiesio odsunął się
              od obrazu i zaczął chichotać. - To przecież szminka - powiedział Witold,
              zdumiony nie mniej niż Leszek. - Właśnie. Kto to malował?
              - Ja - wyznał Wiesio, usiłując odzyskać powagę. Natychmiast stał się centralnym
              punktem zainteresowania. Leszek patrzył na niego z głębokim niesmakiem.
              Istotnie, zaraz po wyjściu opętanego chandrą autora Wiesio wykończył jego twór,
              uzupełniając maquillage damy, wyobrażonej na płycie pilśniowej, przy pełnej
              aprobacie Janusza i mojej. Dziwiło nas, że Leszek dotychczas tego nie
              spostrzegł, bo jaskrawy cynober gryzł się okropnie z resztą barw. Nie pojmując
              niezwykłego zainteresowania władz śledczych problemami kolorystyki, czekaliśmy z
              zaciekawieniem, co będzie dalej. - Czym pan to malował? - spytał kapitan Wiesia
              dziwnie łagodnie. - Właśnie szminką.
              - Ale pan chyba nie używa szminki - powiedział uprzejmie prokurator. - Skąd pan
              ją miał? - Od Joanny...
              Gdyby Wiesio wystrzelił nagle z armaty, nie wywołałby większego efektu. Trzej
              panowie, jak piorunem rażeni, odwrócili się do mnie i zastygli w milczeniu,
              przyglądając mi się z nieopisanym zaskoczeniem. Nie mogłam tego w żaden sposób






              zrozumieć, bo ostatecznie, fakt posiadania przez kobietę szminki, choćby nawet
              cynobrowej nie jest na ogół niczym szczególnym. - Czy to prawda? - spytał cicho
              prokurator. Przez krótką chwilę mignęło w jego oczach coś, jakby wyrzut. -
              Oczywiście - odparłam, zdziwiona. - Pożyczyłam ją Wiesiowi specjalnie w tym
              celu. To jest wprawdzie bardzo dobra, francuska szminka, ale ma głupi kolor,
              więc nie było mi jej żal. Bardzo rzadko jej używam. - Czy może nam pani ją
              pokazać?
              - Ależ proszę uprzejmie...
              Zabrali szminkę i wyszli, pozostawiając nas w stanie osłupienia. Popatrzyliśmy
              na siebie nic nie rozumiejąc. - O co chodzi? - spytał Janusz. - Przyznajcie się,
              co wyście namotali z tą szminką? - Głupie pomysły zawsze się mszczą - powiedział
              Leszek z satysfakcją. Witold pokręcił głową w zamyśleniu, wracając na swoje
              miejsce.
              - Oj, coś mi się to nie podoba - mruknął. - Zdaje się, że oni na coś wpadli... W
              chwilę potem zostałam wezwana do sali konferencyjnej. Trzej panowie siedzieli
              dookoła stołu, a atmosfera była pełna potępienia. - Może nam pani powie, co to
              jest? - spytali wskazując przedmiot, leżący na stole. Przedmiot był najwyraźniej
              w świecie dużą, męską, chustką do nosa w biało-niebieską kratkę. Chustką
              przestępcy!... - O ile mnie wzrok nie myli, to jest chustka do nosa -
              powiedziałam ostrożnie. - - Czyja? - Nie wiem. Pierwszy raz to widzę na oczy.
              Ale przypuszczam, że to jest właśnie ta chustka, której panowie szukali. Po
              mojej życzliwej uwadze na krótki moment zapanowało nieżyczliwe milczenie. Po
              chwili padło następne pytanie: - Kiedy pani ostatni raz używała tej swojej
              szminki?
              - Nie pamiętam, ale chyba bardzo dawno temu. Prawdopodobnie wczesną wiosną, jak
              miałam na sobie taką rudą bluzkę, bo to jest jedyny strój, do którego ta szminka
              pasuje. - A przypadkiem nie trzy dni temu?
              - Wykluczone! Tę bluzkę noszę tylko, jak jest zimno. A nie oszalałam jeszcze do
              tego stopnia, żeby się tak głupio malować. - Pani tu zostanie. Proszę usiąść
              tam...
              Coraz bardziej zaintrygowana i nieco zaniepokojona posłusznie usiadłam na
              wskazanym miejscu. Prokurator wyraźnie unikał mojego spojrzenia. Do sali
              konferencyjnej wezwano Alicję, co mnie szalenie ucieszyło, bo nareszcie mogłam
              być świadkiem cudzych wypowiedzi przy przesłuchaniu. Alicja weszła, spojrzała na
              mnie bez zdziwienia i usiadła, czekając na pytanie. Chustkę przed nią schowano.
              Prokurator poprowadził konwersację na tematy kosmetyczne. Pokazał Alicji szminkę
              i spytał, do kogo należy. Alicja obejrzała szminkę, pomazała się nią po ręce i
              zamyśliła się. - Bo ja wiem? Idiotyczny kolor... Anka się tak maluje, ale ona ma
              chyba trochę jaśniejszą. Monika wykluczona. Może Joanny? - spojrzała na mnie
              niepewnie. - Kiedy pani Joanna była tym umalowana ostatni raz?
              - Przedostatni - poprawiła Alicja. - Ostatni jest przed samą śmiercią. Nie
              pamiętam, nie zwracam uwagi na głupstwa.- Może tydzień temu?
              - Może... - zgodziła się Alicja, a mnie zimny dreszcz przeleciał po krzyżu. - A
              może miesiąc temu?
              - Możliwe - odparła Alicja równie zgodnie,
              - A może rok - w głosie prokuratora zabrzmiał jakiś podejrzanie uprzejmy ton. -
              Też możliwe. Nie wiem, nie rozróżniam. Ja nie mam poczucia czasu. - Alicja skup
              się, na miłosierdzie pańskie! - jęknęłam ze swojego kąta, ogarniana coraz
              większym niepokojem. - Proszę się nie odzywać! - krzyknął ostro kapitan. Alicja
              spojrzała na mnie. - Ach, zależy ci na tym?...
              - Niech pani spróbuje sobie koniecznie przypomnieć. To bardzo ważne - powiedział
              równocześnie prokurator, całkowicie ignorując moje istnienie. Alicja utkwiła
              wzrok w ścianie i zaczęła wytężać pamięć. - Już wiem! - zawołała nagle. - To mi
              się kojarzy... Ona tego chyba używała w większej masie. Kapitan popatrzył na nią
              okropnym wzrokiem, ale prokurator nie stracił cierpliwości. - Co to znaczy w
              większej masie? Cała była tym wymalowana? - Nie, cała była ubrana w taki kolor.
              Tak, z pewnością. Z każdą inną odzieżą to by się fatalnie gryzło, a nie
              zauważyłam, żeby się na niej kiedykolwiek kolory gryzły. Przeniknęła mnie
              głęboka wdzięczność dla Alicji zarówno za potwierdzenie prawdziwości moich słów,
              jak i za ten komplement. - No to niech pani sobie jeszcze przypomni, kiedy to






              mogło być. - Myślę, że-jakoś dawno temu. Chyba to było coś zimowego. -
              Dziękujemy pani...
              Następna była Anka, która się kategorycznie wyparła jakichkolwiek związków z
              moją szminką na dowód pokazując swoją, istotnie jaśniejszą. Monika sprawdziła
              efekt na dłoni z najwyższym wstrętem. Wszystkie kobiety pracowni, kolejno
              pytane, wykazały całkowity brak pamięci w sprawie mojego maquillageu.
              Wypuściwszy ostatnią, panowie przesłuchujący odpoczywali jakiś czas w milczeniu.
              Potem prokurator nagłym ruchem wyjął z szuflady chustkę i rozwinął ją w całej
              okazałości.
              - Wobec tego może nam pani powie, skąd się na tej chustce wzięło to! W ciągu
              ułamka sekundy przestało mi się chcieć spać i przestałam być głupio i niewinnie
              zaciekawiona. Na biało-niebieskiej kratce wyraźnie odcinały się ślady mojej
              własnej, cynobrowej szminki! Siedziałam jak słup soli, wpatrzona w przeklętą
              chustkę, i czułam, jak mi się robi równocześnie zimno i gorąco, bo nagle
              odzyskałam pamięć. Wiedziałam, skąd się tam wzięły te ślady i, co najgorsze,
              wiedziałam także, kto jest mordercą!... Mogłam to oczywiście powiedzieć. Mogłam
              się też wyprzeć i nadal twierdzić, że nic nie pamiętam, mogłam zrobić móstwo
              rzeczy! Ale zgłupiałam do tego stopnia, że nie przyszło mi do głowy nic innego,
              jak tylko to, że raczej się udławię, niż powiem prawdę! Milczałam tak długo, aż
              stało się wyraźnie widoczne, że pozostawiona samej sobie będę milczeć do
              skończenia świata. Prokurator zimnym, oficjalnym tonem powtórzył pytanie: - Skąd
              się na tej chustce wzięły ślady pani szminki?
              - Nie powiem - odparłam nieoczekiwanie dla samej siebie.
              - Co takiego?!
              - Nie powiem - powtórzyłam z uporem.
              - Jak to pani nie powie? Już pani sobie przypomina?!...
              - Przypominam sobie. I oświadczam panom, że więcej nie powiem.
              - Dlaczego?!
              - Bo nie! Odmawiam zeznań! Na twarzach przedstawicieli prawa odmalowała się
              konsternacja i wyraźne zaskoczenie. Spojrzeli na mnie i na siebie.
              - Czy pani zdaje sobie sprawę z tego, że stawia się pani w dziwnym świetle? To
              jest pani szminka, pani jest podejrzana! - Niech sobie będę! Wszystko mi jedno,
              nie powiem!
              - Pani zostanie zatrzymana.
              - Możecie mnie nawet zakuć w kajdany. Nie powiem wcześniej niż stojąc przed
              sądem, oskarżona o morderstwo! Kapitan i prokurator wyglądali tak, jakby miał
              ich za chwilę szlag trafić. Porucznik patrzył na mnie wytrzeszczonymi oczami.
              Prawdę mówiąc nie byłam tym zbytnio zdziwiona. Chyba ostatnią rzeczą, jakiej się
              mogli spodziewać, było to, że ja, nieskalanie niewinna, posiadająca żelazne
              alibi, deklarująca im swoją pomoc, okażę się nagle tak dokładnie wmieszana w to
              zabójstwo. I to jeszcze po tych dwóch wieczorach z prokuratorem!... Siedziałam
              zacięta, zrozpaczona, wściekła, usiłując wymyślić jakieś wyjście. Gdybyż mnie
              chociaż na chwilę wypuścili z tej cholernej sali! Wiedziałam, kto jest mordercą,
              i okropnie mi się to nie podobało, ponieważ to była właśnie ta sama osoba, którą
              sobie na początku idiotycznie wyobraziłam! To niemożliwe, żeby się do tego
              stopnia wszystko zgodziło, to złośliwość, to świństwo!... Co oni teraz zrobią?
              Władze śledcze odzyskały panowanie nad sobą. Powoli, ostrożnie, dyplomatycznie
              zaczęli mnie namawiać do zwierzeń. Tłumaczyli, prosili, ostrzegali, prokurator
              patrzył na mnie z wyrzutem i rozgoryczeniem - wszystko na nic! Zaparłam się.
              Miałam swoje powody... Wreszcie machnęli na mnie ręką i zaczęli znowu wzywać
              personel płci żeńskiej. Personel płci męskiej był tu po pierwsze niekompetentny,
              a po drugie zdekompletowany, bowiem Witek, Zbyszek, Ryszard, Stefan, Kacper i
              Włodek już wcześniej pojechali na KOPI. Znów na pierwszy ogień poszła Alicja.
              Alicja wiedziała. Siedziałam w swoim kącie w okropnym napięciu i wpatrywałam się
              w nią dzikim wzrokiem, nie odzywając się ani jednym słowem. Alicja obejrzała
              chustkę ze szminką. Oglądała ją długo, wytrwale i w milczeniu, co było dla mnie
              dobitnym znakiem, że sobie doskonale przypomniała pochodzenie śladów. Potem
              podniosła głowę i popatrzyła na mnie. Nie wiem, co ujrzała w moim obliczu, ale
              myślę, że wymiana spojrzeń wystarczyła nam obu. Nic mnie nie obchodziło, co
              sobie pomyślą o tym władze śledcze. - Nie wiem - powiedziała stanowczo po
              długiej chwili milczenia. - Nie mam pojęcia. Oczywiście, wcale jej nie






              uwierzyli, ale niewątpliwie utwierdziło ich to w przekonaniu o mojej winie. - A
              czy nie sądzi pani - powiedział uprzejmie kapitan - że to właścicielka szminki
              wycierała się tą chustką? - Nie wiem. Równie dobrze mogę przypuszczać, że pisała
              szminką wiersze na szybach, a potem je ścierała. Nie wiem. Tu jest podobno
              śledztwo i ważne są fakty, a nie przypuszczenia. Anka i Monika były niegroźne.
              Nie wiedziały, nie było ich wtedy. Potem do sali konferencyjnej weszła Wiesia.
              Słabo mi się zrobiło na jej widok, bo nie miałam żadnych wątpliwości, że Wiesia
              powie, powie z największą radością i satysfakcją, jeżeli tylko sobie przypomni.
              Nie daj Boże, żeby sobie przypomniała!...
              - No jak to - powiedziała Wiesia godnie i jadowicie.
              - Przecież to Jadwiga...
              Panowie przesłuchujący rzucili się na nią jak sępy na padlinę. Wiesia obrażonym
              tonem udzielała wyczerpujących wyjaśnień, a ja nie mogłam udusić jej wzrokiem.
              To było w przeddzień śmierci Tadeusza. Jadwiga przyszła do mnie i zażądała
              pożyczenia jej wszystkich szminek, jakie miałam, bo chciała sprawdzić, w jakim
              kolorze najbardziej jej do twarzy. Poza jedną, której efekt był jej już znany,
              miałam tylko to cynobrowe, francuskie świństwo. Jadwiga wymalowała się na grubo
              i oglądała się w lustrze.
              Były przy tym jeszcze Alicja i Wiesia. Wiesia przyjrzała się Jadwidze z
              nienawiścią w oczach.
              - Zetrzyjże to, bo wyglądasz jak maszkara - powiedziała, pełna obrzydzenia.
              Istotnie, kolorek Jadwidze urody nie dodawał. Wyciągnęła z torebki wielką,
              biało-niebieską chustkę i starannie wytarła grube pokłady kosmetyku.
              A teraz ta chustka leżała tu, na stole, i służyła jako dowód popełnienia
              przestępstwa. Wiesia okazywała olśniewającą pamięć. Chyba nic już nie mogło
              uratować Jadwigi, która miała potężny motyw, pełnię możliwości, twardy charakter
              i która na wszystkie świętości błagała mnie o pomoc, przysięgając, że jest
              niewinna!... A dla ukoronowania wszystkiego od samego początku wymyśliłam, że to
              właśnie ona jest zabójcą Tadeusza! Wymyśliłam to dlatego, że w jej przypadku
              zachodziły największe okoliczności łagodzące... Siedziałam w kącie, przeklinając
              w duchu okropnymi słowy siebie, Wiesię, Jadwigę, nieboszczyka, kapitana,
              prokuratora i w ogóle cały świat. Całą duszą chciałam, żeby się coś stało, żeby
              się okazało, że to jednak nieprawda, że wbrew wszystkiemu, to nie Jadwiga!
              Usadziwszy Wiesię w drugim kącie, wezwali Jadwigę. Chustka ze śladami, szeroko
              rozłożona, leżała na stole. Jadwiga weszła, spojrzała na dowód rzeczowy, potem
              na mnie, a potem na Wiesię. Potem znów na chustkę i znów na mnie. - Źle zrobiłam
              - powiedziała spokojnie. - Powinnam była powiedzieć pani wszystko. Teraz pani
              wierzy, że to ja, a ja wierzę, że tylko pani może mnie uratować. - Cholera
              ciężka - powiedziałam, dając upust uczuciom, bo miałam obawy, że się w końcu z
              tego wszystkiego uduszę. Kapitan okazał mi dezaprobatę i zwrócił się do Jadwigi.
              - Proszę się powstrzymać od tych konwersacji z postronnymi osobami i odpowiadać
              na nasze pytania. Czy przyznaje pani, że ta chustka należy do pani? - Pewnie, że
              przyznaję, a co mam robić. Głowę daję, że to ta jaszczurka wszystko wyklepała -
              odparła Jadwiga, czyniąc pogardliwy gest brodą w kierunku Wiesi. Wiesia wydała
              jakiś nieartykułowany okrzyk, ale nie zdążyła zareagować żywiej, bo kapitan
              natychmiast odwrócił się do niej. - Dziękujemy pani - powiedział tak stanowczo,
              że śmiertelnie urażona Wiesia podniosła się i wyszła. Jadwiga siedziała,
              beznadziejnie patrząc na chustkę. - Tą chustką został wytarty dziurkacz, którym
              uderzono denata w głowę - powiedział kapitan. - Stwierdziliśmy to ponad wszelką
              wątpliwość. Czy przyznaje się pani... - Nic z tego - przerwała mu Jadwiga
              stanowczo. - Ta chustka zginęła mi tego dnia, kiedy była zbrodnia. Ja go nie
              udusiłam, ale zaraz wszystko wyjaśnię. Pani Joanno, daję.pani słowo honoru, że
              powiem prawdę! Byłam całkowicie zdecydowana uwierzyć jej, cokolwiek miała
              powiedzieć. Kapitan chciał mnie wyrzucić z sali, ale Jadwiga stanowczo
              zaprotestowała, domagając się mojej obecności i kategorycznie zapowiadając, że
              beze mnie nie powie ani słowa. Tamci byli widocznie już tak zmęczeni i
              skołowani, że pogodzili się z jej żądaniem. Jadwiga zaczęła opowiadać. Uczciwie
              opisała swoje machlojki, dotyczące byłego męża, udział w tej sprawie Tadeusza,
              następnie streściła kombinacje ze szminką i przeszła do dnia przestępstwa. - Już
              nie miałam do niego siły - mówiła. - Chciałam go namówić, żeby się przestał
              wygłupiać, żeby poczekał, aż wyciągnę z tamtego drania pieniądze, to mu wtedy






              zapłacę. Nawet bym mu dała te pięć tysięcy dla świętego spokoju. Cholernie się
              bałam, że on z tym papierem gdzieś poleci i wszystko mi zepsuje. Chciałam się z
              nim rozmówić i to ja właśnie zadzwoniłam do niego, żeby przyszedł do sali
              konferencyjnej... - Dlaczego pani tego od razu nie powiedziała?
              - A co pan myśli, że mam źle w głowie? Przecież by od razu na mnie padły
              wszystkie podejrzenia. Miałam nadzieję, że znajdziecie tego mordercę, zanim się
              to wykryje, i nikt się mnie nie będzie czepiał. - Proszę dalej. Zadzwoniła pani
              i co?
              - I przyszedł oczywiście, bo myślał, że mu dam pieniądze. Wieśki nie było w
              przedpokoju, nikt mnie nie widział. Co ja się tego bydlaka naprosiłam,
              nabłagałam!... A on się śmiał. Spłakałam się jak głupia i wycierałam się tą
              chustką. Aż mi w końcu zabrakło cierpliwości, powiedziałam, że go Pan Bóg
              skarze, zabrałam się i poszłam. A on tu został i widać ta chustka też została,
              bo potem jej już nie miałam. Poszłam od razu do umywalni, bo wyglądałam jak
              maszkara, umyłam się i wytarłam ręcznikiem, a o chustce przypomniałam sobie
              dopiero, jak zaczęliście szukać... - Skąd pani wzięła dziurkacz?
              - Co?... Znikąd nie wzięłam, nie miałam dziurkacza. Dziurkacz stał na moim stole
              w przedpokoju. Jak wróciłam, to już go pewnie nie było, ale nie zwracałam uwagi,
              bo byłam okropnie zdenerwowana. - W co pani była ubrana?
              - W fartuch, jak zawsze. Ale bez paska, paska już dawno nie miałam, gdzieś mi
              zginął... Byłam absolutnie przekonana, że Jadwiga mówi prawdę. To jej głos
              słyszał Zbyszek z gabinetu. Konferowała tu z tym Stolarkiem prawie piętnaście
              minut, to niemożliwe, żeby go potem zabiła! Musiałaby mieć przy sobie ten
              dziurkacz i pasek, a gdyby zamierzała go zabić, to by to uczyniła od razu! I
              skąd wzięła klucz od drzwi?! Nie, Jadwiga mówi prawdę!... - Zamknęła pani drzwi
              od gabinetu?
              - Czym? I po co? Jakby nawet ktoś wszedł, to przecież rozmawiać mi wolno!
              - Ale wiedziała pani przecież, że te drzwi bywały zamykane? - powiedział zimno
              prokurator. - Domyślała się pani, że musi być jakiś klucz? Przeklęłam się za tę
              historię z kaszką. Oczywiście, że to rzuca na Jadwigę negatywne światło! Do
              diabła, czy wszystko, co zrobię, musi mieć jak najgorsze skutki?! Maglowali ją
              tak tam i z powrotem, ale Jadwiga się twardo trzymała. Widać było, że
              zdenerwowała się do nieprzytomności, rzucała na mnie rozpaczliwe spojrzenia,
              wyłamywała sobie wszystkie palce, ale trwała przy pierwszej wersji jak granit.
              Niewinna i koniec! - Np cóż - powiedział wreszcie wyczerpany kapitan. - Pani
              pozwoli z nami... Jadwigę poderwało z krzesła. - Dziecko!!! - krzyknęła
              przeraźliwie, tracąc równowagę. - Na miłosierdzie pańskie, pozwólcie mi coś
              zrobić z dzieckiem!!! Pani Joanno, niech mnie pani ratuje!!! Wśród okropnego
              zamieszania, które zapanowało w ciągu następnych chwil, wśród szlochów Jadwigi i
              Danki, wezwanej na pomoc, bo znała rodzinę Jadwigi i mogła załatwić opiekę nad
              dzieckiem, wśród okrzyków zdumienia niedowierzania i zgrozy, wydawanych przez
              cały personel, siedziałam jak wmurowana w krzesło i w szaleńczym tempie
              myślałam. Co zrobić?! Niezależnie od tego, czy ona to zrobiła, czy nie, muszę
              tej idiotce pomóc! Była doprowadzona do granic rozpaczy, przez całe życie miała
              same zmartwienia i kłopoty, potem ta nędza i to uwielbiane dziecko!... Za
              wszelką cenę!... Szkoda Jadwigi, szkoda porządnego człowieka, szkoda tej
              córeczki... Co zrobić? Rzucić podejrzenie na kogokolwiek innego, jedyne wyjście!
              Dwóch odrębnych podejrzanych i nie ma siły, nie skarżą żadnego! Na kogo?!
              Jak?!... Jadwigę zabrali, a Sodoma i Gomora panowała nadal w całej pracowni.
              Tamci wszyscy, kolejno wracający z KOPI, wpadali w istne piekło. Wszędzie wrzały
              dzikie kłótnie i awantury, bo połowa była za Jadwigą, a połowa przeciw. Witek
              bezskutecznie próbował wprowadzić spokój i nakłonić personel do przerwanej
              pracy. Danka i Matylda wytrząsały się nad Wiesią. Na to wszystko przyszedł
              Marek, który ostatnio miał dziwne szczęście trafiania wprost we wstrząsające
              wydarzenia. Poprzednia uwaga Alicji, że Marek jest po pierwsze inteligentny, a
              po drugie niewinny, utkwiła widać we mnie bardzo głęboko, bo natychmiast sobie
              ją przypomniałam. Zaciągnęłam ich obydwoje w najdalszy kąt za stołem Alicji i
              kategorycznie zażądałam skupienia się i obmyślenia sposobu ratowania
              przestępczyni. Obydwoje bardzo lubili Jadwigę, mieli o niej jak najlepsze
              zdanie, więc bez oporów przystąpili do dzieła. Marek uważnie wysłuchał naszego
              sprawozdania. Był bardziej przejęty, niż się spodziewałam. Wyraźnie coś mu się






              nie podobało. - To by znaczyło - powiedział powoli - że w umysłach władz
              śledczych zalągł się następujący obraz: Jadwiga rozmawia z Tadeuszem. Tadeusz
              odmawia jej błaganiom. Jadwiga bierze dziurkacz... pomińmy szczegóły... wali go
              w czaszkę, dusi paskiem... załóżmy, że to wszystko ma przy sobie... Wychodzi do
              WC-tu, zmywa ślady zdenerwowania z twarzy, topi chustkę w urządzeniach
              kanalizacyjnych... - Nie wiem, czy tak od razu, bo zapchało się dopiero
              następnego dnia - przerwała mu Alicja. W tym momencie skoczyłam nagle na równe
              nogi! - Czekajcie! - wrzasnęłam. - Czekajcie!... Czekajcie!
              - Na co? - spytał Marek. Obydwoje przyglądali mi się ze zdumieniem. Mamrotałam
              coś pod nosem, a po głowie miotał mi się obraz tego dziwoląga, którego byłam
              świadkiem tuż przed rewizją osobistą. Nie wyjaśniając im niczego, zawróciłam i
              popędziłam do sali konferencyjnej, gdzie wciąż jeszcze przebywali kapitan z
              prokuratorem. Wpadłam tam bez pukania, przerywając im jakieś tajemnicze
              czynności. - Wiem! - krzyknęłam. - Wszystko wiem! Nie, nie wszystko, część!...
              Dużo... - Jak pani mogła! - krzyknął w odpowiedzi prokurator. - Zawiodłem się na
              pani! - Guzik! Nieprawda! Ja wiem, że to nie Jadwiga! Ona jest niewinna!... -
              Mam dość tych pani niewinnych!
              - Spokój!!! - wrzasnął kapitan i łupnął pięścią w stół. - Bardzo przepraszam,
              panie prokuratorze - dodał normalnym głosem. - Nie, to ja bardzo przepraszam -
              odparł prokurator również normalnym głosem i odwrócił się znów do mnie: -
              Rozumiem, że ma nam pani coś do powiedzenia? Jakiś nieważny drobiazg zapewne, bo
              jak przychodzi co do czego, to przy ważnych drobiazgach odmawia pani
              odpowiedzi?... Coś, jakby żal, drgnęło mi w sercu, ale miałam teraz ważniejsze
              sprawy na głowie. Na prywatne uczucie na razie nie było miejsca. Zimnym tonem
              zrelacjonowałam im ów dziwny wybryk urządzeń kanalizacyjnych. Słuchali w
              milczeniu i z uwagą. Potem spojrzeli na siebie. - Nie widziała pani, kto to był?
              - Nie. Jak wyszłam, to już nikogo nie było. Ale ktoś musiał przyjść ostatni do
              sali konferencyjnej i to tuż przede mną. Jak szłam do gabinetu, to już całe
              biuro było wyczyszczone. Kapitan skrzywił się niechętnie.
              - Teraz stwierdzić, kto przyszedł ostatni! Rychło w czas... - Ale może wam się
              uda! Na litość boską, przynajmniej spróbujcie! Przecież musicie mieć rozwikłane
              wszystkie wątpliwości, jeżeli zamierzacie oskarżać Jadwigę! Ja to powiem przed
              sądem, będę świadkiem obrony! - Chwileczkę - powiedział prokurator. - Jak pani
              sobie właściwie wyobraża, że to było zrobione? - Bardzo prosto. Tam jest niska
              ścianka, dwa i pół metra, w pół cegły i na niej są zawieszone oba rezerwuary.
              Wszedł na sedes, wrzucił ją pionowo w dół, być może czymś obciążoną i poruszył
              pływakiem. I woda poleciała... To prawda, że mówiłam nieco chaotycznie, ale
              byłam szalenie przejęta. Przestałam czuć sympatię do mordercy, skoro pozwolił na
              zabranie niewinnej Jadwigi. Przedstawiciele władzy zainteresowali się moimi
              przypuszczeniami i poszli sprawdzić. Poszłam z-nimi, nie zajmując się tym, co
              sobie pomyślą współpracownicy. Prokurator osobiście wszedł na sedes i dokonał
              proponowanych przeze mnie czynności, poświęcając na ten cel jeden z gałganów do
              tuszu. Wyskoczyłam z męskiego WC-tu i popędziłam do damskiego sprawdzić
              rezultat, a kapitan popędził ze mną. Wszystko się doskonale zgadzało. Prokurator
              szarpał pływakiem, a my gromkim głosem donosiliśmy zza ścianki, co widzimy. W
              rezultacie damski WC zapchał się po raz drugi. - o tak - powiedział prokurator,
              wróciwszy do sali konferencyjnej. - Ale ja dosięgnąłem tego z największym
              trudem, a sądząc z tego, co pani mówi, on to zrobił swobodnie. Ja mam metr
              siedemdziesiąt dziewięć wzrostu, to musiał być bardzo wysoki facet... - A czy
              widział pan w tej pracowni niskiego faceta? - spytałam uprzejmie. Tamci obydwaj
              znów spojrzeli na siebie. Dopiero teraz dotarła do mnie myśl, że oni muszą coś
              wiedzieć. Coś więcej... Po zabraniu Jadwigi zostali w pracowni, niewątpliwie
              mieli w tym jakiś cel. Nie informują mnie przecież o wszystkim... Nie było mowy
              o kluczu i o ekspertyzie ani o zaginionym dokumencie Jadwigi... Coś w tym jest!
              Zaintrygowana przyglądałam się im, ale obaj mieli kamienne twarze. Nie
              dowiedziałam się niczego. Wróciłam do Alicji i do Marka, cierpliwie oczekujących
              wyjaśnienia moich dziwnych poczynań. W całej pracowni nadal wrzało i okazało
              się, że wszyscy bardzo dużo wiedzą. Właściwie nic w tym takiego niezwykłego nie
              było, ostatecznie inteligentni ludzie, pytani o określone rzeczy, mogli sobie
              coś niecoś skojarzyć. Rozpatrywana była głównie sprawa klucza, który zupełnie
              nie pasował do Jadwigi. Nie mieszając się do tych ogólnych rozważań,






              przystąpiłam do kontynuowania konwersacji we troje. Wspólnie doszliśmy do
              wniosku, że jednak rzecz nie jest wyświetlona w pełni. Chyba jednak Jadwiga mówi
              prawdę i Tadeusza zabił ktoś, kto wszedł do sali konferencyjnej po jej wyjściu.
              - Nie chciałbym wprowadzać zamieszania i rzucać niepotrzebnych podejrzeń -
              powiedział Marek z wahaniem. - Ale nie jestem pewien, czy nie powinienem
              podzielić się z naszą ukochaną władzą moimi podejrzeniami... - Co masz na myśli?
              - spytała Alicja, patrząc na niego bystro. Marek znów się zawahał. - Nie wiem,
              nie wiem... No nic, poczekam, Jadwigi na razie jeszcze nie wieszają. Mam
              nadzieję, że to się samo wyklaruje, okropnie nie lubię brać udziału w takich
              rzeczach... Alicja milczała. Ja też. Nie byłam pewna, czy przypadkiem wszyscy
              troje nie myślimy tego samego... Na razie byłam bardzo zadowolona, że udało mi
              się wprowadzić wątpliwości natury sanitarnej. Marek odmówił szczegółowych
              wyjaśnień, więc wróciłam do pokoju, gdzie panowała atmosfera pełna
              przygnębienia. Nikt nic nie robił, a za to wszyscy rzucali ponure
              przypuszczenia, dotyczące przyszłości pracowni. - Nie wyjdziemy z tego interesu
              - westchnął Janusz ciężko. - I tak byłoby trudno, a jeszcze teraz, bez zleceń?
              Leżymy, proszę państwa, martwym bykiem...
              Tym razem to ja zadzwoniłam do prokuratora.
              - Ma mi pan to za złe? - spytałam z rozgoryczeniem.
              - Pan by oskarżył bliskiego współpracownika, który, na dobitek, pańskim zdaniem,
              jest niewinny?
              - Czy w ogóle ktokolwiek, pani zdaniem, jest winien? - powiedział
              zniecierpliwiony. - Obawiam się, że pani przypisuje winę jakimś siłom
              nadprzyrodzonym. - Nie, teraz już nie. Teraz już nie będę protestować. Ale pod
              warunkiem, że wina tego kogoś będzie rzeczywiście udowodniona. A na razie to są
              ciągle tylko podejrzenia. A przy tym mam wrażenie, że mnóstwa rzeczy pan mi nie
              powiedział... - Ma mi pani to za złe? - odparł drwiąco. - Może pani zapewnić z
              ręką na sercu, że pani powiedziała absolutnie wszystko, co pani wie?
              Nie, nie mogłam zapewnić z ręką na sercu. Obraził się na mnie prawdopodobnie, bo
              tym razem wcześnie poszłam spać... Nazajutrz zaczęło się już od rana. Wbrew
              zabraniu Jadwigi kapitan i prokurator urzędowali w pracowni, znów maltretując
              wszystkich po kolei. Nie mieliśmy zielonego pojęcia, o co im może chodzić, a
              pytania nie pozwalały się niczego konkretnego domyślić. Znów badali nasze alibi,
              ale nie na dzień zbrodni, tylko na dzień wczorajszy. - Do diabła, ktoś kogoś
              zadusił na mieście czy co? - powiedział z gniewem Janusz, wracając z
              przesłuchania. - Widocznie coś się gdzieś stało - odparł Leszek w zadumie. -
              Poszedłem sobie wczoraj na piwo i musiałem postawić świadków. Całe szczęście, że
              ten facet w kiosku mnie zna. - Słuchajcie, oni mają do mnie pretensję, że
              wracałem z KOPI tramwajem - powiedział okropnie zdenerwowany Włodek, który
              przyszedł pocieszyć się do naszego pokoju. - Czym miałem wracać, balonem? - Nie
              wróciłeś z Witkiem samochodem? - zdziwił się Janusz. - Zdawało mi się, że
              przyjechaliście razem. - I ty też zaczynasz? Odczep się! Nie wróciłem z Witkiem,
              nie ma takiego przepisu, że mam wracać z Witkiem! Witek pojechał do warsztatu! -
              Strasznie byli zdziwieni, że siedziałem cały czas w biurze - powiedział Wiesio,
              wyraźnie zadowolony, że udało mu się tak zadziwić władze śledcze. - Zdaje się,
              że wszystkich o mnie pytali. Ciekawe, dlaczego... Teraz dopiero zaczęłam
              wreszcie myśleć. Wypowiedź Wiesia natchnęła mnie, Wiesio był podejrzany...
              Pytanie o alibi wszystkich jest tylko pretekstem... Chodzi im o tych, którzy
              byli na mieście, na KOPI! Zaraz, kto to był? Zbyszek, Witek, Kacper i Ryszard...
              Czyżby któryś z nich coś zrobił? W pół godziny potem wiedziałam, że Kacper
              odpada, a zostaje trzech. Kacper bezpośrednio po KOPI wrócił-do biura taksówką
              razem z jednym facetem, technologiem z sąsiedniego biura. Witek pojechał
              samochodem do jakiegoś warsztatu, Zbyszek zawieruszył się gdzieś na mieście i
              wrócił znacznie później, a Ryszard nie wrócił wcale. O cóż, na miły Bóg, może tu
              chodzić? Po negatywnym wystąpieniu w sprawie Jadwigi nie miałam żadnej nadziei
              na uzyskanie wiadomości od prokuratora. Chyba że sama wymyślę coś
              interesującego, co naprawi nasze wzajemne kontakty. Co by tu wymyślić? Myślałam
              i myślałam, a-atmosfera w pracowni robiła się coraz gorsza, aż wreszcie
              przygnębienie doszło do szczytu, bo trzeba było pójść na pogrzeb Tadeusza.
              Wszyscy jak jeden mąż w ponurym milczeniu szliśmy w kondukcie pogrzebowym i






              doprawdy nie było żadnej nadziei na to, że się cokolwiek kiedykolwiek
              rozjaśni... Następnego dnia było cały czas niemrawo. Witek z rozpaczliwym uporem
              nakłaniał do pracy, która nikomu nie szła, personel był zgaszony, Jadwiga
              siedziała w mamrze, a prokurator z kapitanem w sali konferencyjnej. Tym razem
              prowadzili badania, zaproponowane przeze mnie, co mnie nieco pocieszało, bo po
              zerwaniu tak mile rysujących się kontaktów czułam się niezbyt radośnie.
              Prowadząc te same badania na własną rękę zorientowałam się, że sprawa
              przedstawia się dość beznadziejnie. Każdy mówił co innego. Włodek twierdził, że
              ostatni do sali konferencyjnej przyszedł Ryszard. Andrzej upierał się, że Witek.
              Janusz stawiał na Zbyszka, a Kazio na Wiesia. Stefan z kolei wrabiał Andrzeja.
              Kompletny mętlik, w którym zgadzało się tylko jedno, a mianowicie, że pierwszy
              na rewizję osobistą pośpieszył Kacper. To jedno wszyscy stwierdzili zgodnie, w
              związku z czym Kacpra musiałam, definitywnie wykluczyć. Witold, jedyny, który
              usiłował normalnie pracować, pojechał odebrać projekt od architekta
              dzielnicowego. Jego puste miejsce natychmiast wykorzystał diabeł, do którego tym
              razem byłam nastawiona bardzo nieprzychylnie. - Odczep się - powiedziałam, kiedy
              tylko się pokazał. - Mam cię dosyć. Nic dobrego nie wynika z moich kontaktów z
              tobą. - Bo jesteś idiotką i to konkursową - odparł diabeł niezrażony, ustawiając
              sobie wygodnie krzesło Witolda. - Dlaczego nie powiesz im o skrytce Tadeusza? -
              Ponieważ wiem równie dobrze, jak i ty, że ta cała skrytka... zresztą ty też...
              jesteście produktem mojej zwyrodniałej wyobraźni. Nie zamierzam robić z siebie
              idiotki na tym tle bez przerwy.
              - Bądźże konsekwentna! Od początku do ko ca twoja wyobraźnia jest zgodna z
              rzeczywistością. Nie przychodzi ci do głowy, że w tym coś jest? Zamyśliłam się
              przyglądając mu się niechętnie. Kto wie, czy i tym razem nie ma racji?... -
              Sądzisz, że były jakieś przesłanki? - spytałam z wahaniem. - Że coś się kłuło w
              pracowni i ja to dostrzegłam podświadomie? - Oczywiście! A przy tym weź pod
              uwagę, że rozgłosiłaś to. Może by go wcale nie dusił paskiem, gdybyś mu nie
              poddała tej myśli, tylko wepchnął pod pociąg? Zwróciłaś jego uwagę na motywy,
              które właściwie mieli wszyscy. Mordując faceta na terenie pracowni zyskiwał
              prawie stuprocentową bezkarność, zważywszy nadmiar podejrzanych! - Czyli dajesz
              mi do zrozumienia, że ja tu jestem najbardziej winna! Dziękuję ci bardzo za tę
              pociechę. - Już się rozpędziłem, żeby cię pocieszać. Denerwujesz mnie, zraziłaś
              sobie prokuratora. - O nie, mój drogi! - powiedziałam stanowczo. - Nic z tego.
              Nawet dla stu prokuratorów nie zmienisz mi charakteru. Nie byłam świnią, nie
              jestem i nie będę! Gdybym w tej chwili wiedziała, kto jest prawdziwym zabójcą,
              poszłabym do niego i namawiała, żeby się sam przyznał. Nie leciałabym z jęzorem
              do władz śledczych!
              - Ale pomagać chcesz?
              - Chcę, bo jest bydlęciem w stosunku do Jadwigi. Słusznie zabił Tadeusza, ale
              niesłusznie pozwolił na jej przymknięcie! - No to jak chcesz pomagać, to idź i
              powiedz o skrytce. Ja ci radzę, idź, powiedz... Siedział i kusił jak prawdziwy
              diabeł, aż wreszcie uległam. Poszłam do sali konferencyjnej, gdzie akurat nie
              było żadnego podejrzanego, tylko sama władza, i godnie spytałam, czy zechcą mnie
              wysłuchać. Widocznie nie wszystko im szło jak po maśle, bo wyrazili zgodę z
              dużym zapałem. Pomyślałam sobie że jeśli mam z siebie robić idiotkę, to
              przynajmniej niech będę w dobranym towarzystwie. - Mam nadzieję, że panowie
              pamiętają, od czego się to wszystko zaczęło? - powiedziałam bardzo sztywno. -
              Pamiętamy - odparł prokurator niesłychanie uprzejmie. - Od pani jasnowidzenia.
              Przyjrzałam mu się uważnie i przeciągle i być może nawet trochę zaczepnie, bo w
              jego oczach coś mignęło, po czym ciągnęłam dalej: - Pragnę panów poinformować,
              że moje jasnowidzenia trwają nadal. Doszłam do wniosku, że notes Tadeusza nie
              był całym jego majątkiem, że musiał mieć jeszcze jakieś materiały i musiał je
              gdzieś trzymać. - Bardzo interesujące - powiedział prokurator jadowicie, kiedy
              zatrzymałam się w celu zaczerpnięcia oddechu. Zignorowałam jego uwagę. - I
              zastanawiałam się, gdzie. W trakcie tego zastanawiania znalazłam się w
              mieszkaniu nieboszczyka, które znam, bo tam kiedyś byłam... Nie wdając się w
              rozgraniczanie fantazji i rzeczywistości zrelacjonowałam im moją całą
              dramatyczną wizję, z okrzykiem Alicji na zakończenie włącznie. Po czym
              zamilkłam. Przedstawiciele władzy siedzieli nieruchomo z bardzo dziwnym wyrazem
              twarzy. Pomyślałam sobie, że pewnie uważają mnie za niespełna rozumu, ale było






              mi to już obojętne. - Tak... - powiedział powoli kapitan. - Czy można wiedzieć,
              skąd pani to wszystko wie? - Zdawało mi się, że na wstępie powiedziałam to dość
              wyraźnie - odparłam zimno i nagle zawartość wnętrza przewróciła mi się
              kilkakrotnie do góry nogami! Pojęłam sens jego pytania; - Na litość boską! -
              krzyknęłam, zrywając się z miejsca. - Nie powie pan chyba, że to wszystko
              prawda?!... - Ależ skąd! - odparł natychmiast prokurator, czyniąc jakiś
              gwałtowny gest. - To są, oczywiście, pani wyobrażenia? Dobrze to zrozumiałem? -
              Tak - powiedziałam słabo, siadając na powrót. - Wielki Boże, mam nadzieję, że
              istotnie to są tylko moje wyobrażenia?.. i - Tak naturalnie, bardzo pani
              dziękujemy - powiedział kapitan pośpiesznie. - Czy jeszcze ma pani dla nas
              jakieś informacje? Nie byłam w stanie mówić, więc tylko pokręciłam głową. Potem
              domyśliłam się, że czekają, żebym sobie poszła. Poszłam zatem, w żywe kamienie
              przeklinając idiotycznego diabła. Niemrawa atmosfera panowała aż do wyjścia
              Witka. Przedstawiciele prawa opuścili pracownię już wcześniej, prawie zaraz po
              moich rewelacjach. Kto pierwszy wyciągnął pierwsze pół litra, nie mam pojęcia.
              Nie wiem też, kto postanowił, że stypa ma się odbyć właśnie tego dnia. Możliwe,
              że sprawił to ponury nastrój. Dość, że do naszego pokoju zajrzał nagle Stefan. -
              Na co czekacie? - warknął. - Tam już lecą toasty. Jazda, za zdrowie
              nieboszczyka!... Przyjęcie składało się z bułki paryskiej, kilograma salcesonu i
              potwornej ilości wódki. Kawa była w pracowni zawsze. Kilka osób musiało wyjść,
              ale większość została. Przy pierwszym litrze było nam jeszcze bardzo smutno i
              wszyscy trzeźwi, przytomni rozsądnie rozpatrywali sytuację, mieszając tylko
              przewidywany upadek pracowni z podejrzeniami na temat Jadwigi. Przy drugim
              Zaczeliśmy dochodzić do wniosku, że właściwie żyć można wszędzie, pracować też i
              nie pozostaje nam nic innego, jak tylko intensywnie się pocieszać. A przy
              trzecim nastrój uległ już radykalnej zmianie. Ktoś nastawił radio, które
              nadawało akurat muzykę taneczną. Równocześnie Włodek zaczął grać na organkach z
              początku rzewnie, a potem coraz bardziej skocznie. Litry płynęły dalej, mieszane
              z kawą, Leszek ruszył do tańca z okrzykiem: - Raz się żyje! Panowie bracia,
              tańczymy na wulkanie! W tym momencie musiałam opuścić pokój na chwilę, ponieważ
              usłyszałam, że dzwoni telefon. Byłam chyba najtrzeźwiejsza ze wszystkich, bo z
              uwagi na dolegliwości sercowe nie bardzo mogłam pić, co mnie napełniało głębokim
              żalem. Bez trudu jednak dostosowałam się do panującego nastroju. Po drugiej
              stronie telefonu wisiał Witek, mający miły zwyczaj sprawdzać, co się dzieje w
              pracowni w godzinach nadliczbowych. Z wielkim trudem przekonałam go, że zostało
              kilka osób, które ciężko pracują. Kiedy wróciłam do środkowego pokoju, stypa
              była już w pełni rozkwitu. Leszek szalał w dzikich skokach po całym
              pomieszczeniu, odbijając się o stoły i szafy, co miało oznaczać, że tańczy
              charlestona. - Zabierzcie to! - charczał. - Zabierzcie te meble! Nie ma dla mnie
              przeszkód! Jestem orzeł! Dlaczego dźwięki charlestona przemieniły go akurat w
              orła, nie wiadomo, zwłaszcza że tej metamorfozy nie dawało się dostrzec na
              zewnątrz. Monika z Wiesiem tańczyli twista, Wiesio umiał, a Monika nie. Leszek
              nagle zmienił zdanie i oświadczył, że jest umierającym łabędziem, przy czym
              dziwne wygibasy również zmieniły nieco charakter. We wdzięcznych przegięciach
              wypadł na korytarz aż do pomieszczenia Matyldy, gdzie skonał, przewieszony przez
              krzesło, wydając z siebie co jakiś czas niesamowite skrzeczenie, "które miało
              obrazować łabędzi śpiew. Włodek siedział na szafie z rysunkami i nie zważając na
              konkurencję Polskiego Radia grał przeraźliwie na organkach oberka. Alicja,
              doskonale zaprawiona, żądała, żeby zagrał polkę, bo ona musi zatańczyć. Poparłam
              ją solidarnie, ale Włodek zaprotestował, między jednym dźwiękiem a drugim
              wyjaśniając nam, że w organkach brakuje mu A-moll, które do polki jest mu
              niezbędne. To wyjaśnienie nie trafiło nam do przekonania. - Graj polkę, bo ci to
              rozbiję na głowie - zagroziłam, biorąc do ręki szklankę z fusami do kawy. Włodek
              nadal grał oberka, udając, że nie słyszy, więc poczułam się zmuszona spełnić
              groźbę i chlusnęłam na niego resztkę kawy z fusami. Następnie poprawiłam wodą z
              wazonika do kwiatów. - Magiera - powiedział Włodek z urazą, zgarnął nieco z
              siebie fusy i nadal grał oberka. Alicja przyjrzała mu się z dużym
              zainteresowaniem. - Ona leje, to i ja! - oświadczyła stanowczo! Wzięła ze stołu
              wielki wazon z kwiatami i chlusnęła na Włodka całą zawartością. Muzyk obraził
              się, zlazł z szafy i wyrzucił organki za okno. Stefan stał przy drugiej szafie z
              rysunkami i mamrocząc jakieś przekleństwa wydłubywał z salcesonu ozorki, resztę






              ze wstrętem wyrzucając za siebie. Anka z Andrzejem i Monika z Wiesiem twardo
              tańczyli twistem wszystko, cokolwiek rozbrzmiewało przez radio. Alicja
              zrezygnowała z polki, wyciągnęła Kacpra na korytarz i oboje runęli w kierunku
              drzwi wyjściowych, rycząc strasznym głosem mazura. Ryszard, siedzący dotąd
              melancholijnie przy stoliku, ocknął się nagle jak na dźwięk pobudki, wypchnął
              mnie z pokoju i poszliśmy za ich przykładem. Wpadliśmy do pokoiku Matyldy w
              momencie, kiedy pierwsza para zawracała już od drzwi. Równocześnie umierający
              łabędź, to znaczy Leszek, zerwał się z krzesła, na którym oddawał ducha, i
              trafił w sam środek szaleńczego mazura. Oszołomiony chciał się cofnąć, dostał
              dubla od Ryszarda, wpadł na Alicję i Kacpra i całe towarzystwo wylądowało na
              biurku Matyldy. Małe, lekkie biureczko, mające cienkie, wdzięczne nóżki i
              szuflady tylko po jednej stronie, nie wytrzymało tego ciosu, trzasnęło,
              zgrzytnęło i runęło. Hałas był najzupełniej dostateczny, żeby zwabić do pokoju
              Matyldy większość rozbawionego personelu. Malownicza grupa, jęcząc radośnie,
              pozbierała się z podłogi, na której został tylko Leszek i biurko z rozbitym
              szkłem i jedną nogą wyłamaną. Było widać, mimo pozorów kruchości, solidne
              wykonanie, bo nic więcej się nie rozpadło, nie puścił też żaden zamek, szuflady
              zostały na swoim miejscu i skądś, ze środka, wyleciał na podłogę tylko jeden
              klucz. Nie dalej jak dwa dni temu nabrała rozgłosu sprawa tajemniczego
              zamknięcia sali konferencyjnej. Nie dalej jak dwa dni temu roztrząsano
              powiązania Jadwigi z kluczem od drzwi gabinetu. Od dwóch dni klucz stał się dla
              nas nie tylko potężną sensacją, ale także symbolem przestępstwa. Nic dziwnego,
              że teraz wszyscy zamarli, ucichli i znieruchomieli, wpatrzeni w znany nam dobrze
              klucz, który wyleciał z zamkniętego biurka Matyldy. Nie wiadomo, jak długo
              trwalibyśmy tak w charakterze żywego obrazu, gdyby nie to, że nagle otworzyły
              się drzwi wejściowe i stanął w nich kapitan. Stanął i również zastygł, rażony
              zapewne dziwnym widokiem, jaki przedstawił się jego oczom. Otworzył usta, ale
              słowa mu na nich zamarły, spojrzał kolejno na nas wszystkich, na Leszka, a potem
              na leżący pośrodku podłogi klucz. - Sokole!... - powiedział nagle Leszek,
              któremu widać pomieszała się cała ornitologia. Wyrwany tym okrzykiem z
              osłupienia kapitan podszedł szybko do klucza, wyjął z kieszeni chustkę i przez
              tę chustkę bardzo ostrożnie podniósł go z podłogi. - Skąd to się wzięło? -
              spytał ostro.
              -Opatrzność zesłała - odparł uroczyście -Leszek i stanął wreszcie nieco
              chwiejnie na nogach. - Wyleciał z biurka? - spytał z żywym zainteresowaniem
              Wiesio, spoglądając na mnie. - A może komuś z kieszeni? - powiedziała niepewnie
              Monika. - No więc? - powtórzył kapitan równie ostro jak poprzednio: - Co to
              było? Co tu się w ogóle dzieje? - Stypa - wyjaśniła uprzejmie Alicja. -
              Wyprawiamy stypę... Kapitan patrzył na nas wzrokiem pełnym potępienia. Wahał się
              przez chwilę i prawdopodobnie zastanawiał się, co można zrobić w obliczu takiej
              gromady pijanych świadków. Istniała duża szansa, że po wytrzeźwieniu nikt nic
              nie będzie pamiętał. - Proszę się nie ruszać - rozkazał. Przeszedł do gabinetu,
              zostawiając za sobą szeroko otwarte drzwi i nie spuszczając z nas wzroku
              podniósł słuchawkę. Aparat Matyldy leżał na podłodze w charakterze drobnych
              szczątków. - Wezwał stosowne posiłki i wrócił. Przyjrzał się uważnie trwającym
              posłusznie w bezruchu uczestnikom stypy i zwrócił się do mnie. - Pani jest też
              pijana?
              - Nie - odparłam z żalem. - Ja po alkoholu dostaję zapaści. Obawiam się, że
              jestem prawie zupełnie trzeźwa. - Chwała Bogu - mruknął. Westchnął ciężko i
              dodał:
              - Proszę opisać, co tu się działo.
              - Tańczyliśmy mazura w dwie pary. Leszek konał na krześle i odżył w niestosownym
              momencie, w związku z czym wszystko wpadło na siebie oraz na biurko. Skutki pan
              widzi. - Co to za klucz i skąd się tu wziął?
              - Z całą pewnością to jest klucz od któryś drzwi wewnętrznych, zna pan już
              przecież nasze zamki... Urządzana niegdyś pieczołowicie przez pierwszego
              dyrektora pracownia wszystko miała oryginalne. Lampy, robione na zamówienie
              weWrocławiu, specjalnie dla nas projektowane meble, specjalnie kombinowane
              instalacje elektryczne i oczywiście nietypowe zamki. Klucze od tych zamków miały
              część z ząbkami nie płaską, a trójkątną i część, za którą się trzyma, nie
              okrągłą z dziurką, tylko właśnie płaską i ośmioboczną. Wszystko na odwrót. Nie






              było wątpliwości, od czego jest ten klucz. - Natomiast skąd się wziął, nie
              jestem pewna... - ciągnęłam dalej. - Są tylko dwie możliwości: albo wyleciał z
              tego biurka, albo komuś z kieszeni. Wątpię, czy mógł się znajdować w aparacie
              telefonicznym. - Jeżeli z kieszeni, to komu? Rozejrzałam się po
              współpracownikach.
              - Pięć sztuk tu się poniewierało, reszta wpadła później. Alicja, Ryszard,
              Kacper, Leszek i ja. Spojrzenie kapitana powędrowało po naszych twarzach i
              zatrzymało się na Ryszardzie. No tak, wyniki ich dochodzeń musiały być przecież
              takie same jak moich. Kacper odpadł, z potencjalnych posiadaczy klucza pozostał
              tylko Ryszard... Ryszard stojący dotąd bezmyślnie, zaczął nagle grzebać po
              kieszeniach i wyciągnął z nich pęk kluczy. Obejrzał wszystkie i schował z
              powrotem. - Żadnego klucza nie miałem - powiedział stanowczo i bez sensu, wobec
              uczynionej przez chwilą demonstracji. - Dobrze, dobrze - odparł kapitan, nieco
              zniecierpliwiony. - Proszę wrócić do pokoju. Tu nie wolno niczego dotykać. - O
              co chodzi? - zawołała z gniewem Monika. - Zabraliście Jadwigę i jeszcze wam
              mało? Chcecie dowieść, że udusiło go pięć osób równocześnie? - Nie, wystarczy
              nam jedna. Proszę wrócić do pokoju! W piętnaście minut potem na miejscu była już
              cała ekipa techniczna i prokurator, a zamknięty w środkowym pokoju personel
              wykańczał resztki alkoholu. Po jakimś czasie wezwano mnie do przedpokoju. Wokół
              rozbitego biurka Matyldy stało kilka zakłopotanych osób. Biurko było już
              dokładnie wybebeszone, szuflady, wyjęte, spoczywały na kupie pod ścianą, a stos
              dokumentów na drugiej kupie. Spojrzałam na to wszystko i powiedziałam ze zgrozą:
              - Panowie, co robicie! Matylda jutro padnie trupem na miejscu. - Co pani może
              powiedzieć o tym meblu? - spytał stanowczo kapitan.
              - Słucham pana? Nie rozumiem...
              - Proszę żeby pani powiedziała wszystko, cokolwiek pani wie o tym meblu. Skąd
              pochodzi, za ile, co się z nin działo... No, nie wiem, co jeszcze. Zdziwiłam się
              nieco, ale posłusznie wyjawiłam, co Było robione na zamówienie. Nie wiem, za
              ile, pewnie są gdzieś jakieś kwity. Było zaprojektowane tak jak wszystkie nasze
              meble przez byłego dyrektora i Witka. Unikat drugiego takiego samego nie ma.
              Chodziło o to, by mogłobyć łączone ze stolikiem pod maszynę, który w sumie ma
              tylko dwie nogi, a nie cztery. Gdy jest złożony i odczepiony, to leży na tej
              szafie, bo tu jest ciasno. Z tyłu ma zawiaski do tego przyczepiania, o tu, widzi
              pan, a na wierzchu leżała szklana płyta. Matylda zamyka je na cztery spusty,
              żebyśmy jej czegoś nie ukradli. Nie wiem, kto to robił, pewnie jakaś wytwórnia
              mebli, Witek będzie wiedział...
              - To wszystko?
              - Nic więcej sobie nie przypominam.
              - Skąd mógł wylecieć ten klucz? Jak pani myśli?
              - Jeśli szuflady były zamknięte to wykluczone. Miały taką listwę chyba pan to
              też zauważył, że po zamknięciu szczelnie się domykały.
              - Wobec tego, skąd?... chyba rozebrać na drobne kawałki - powiedział ponuro
              prokurator. Pomyślałam sobie, że może to i lepiej, bo brak biurka będzie można
              zwalić na władze śledcze i uda nam się ujść z życiem z rąk Matyldy. Z
              zaciekawieniem przyglądałam się niszczycielskiej pracy, dokonywanej bardzo
              ostrożnie i pieczołowicie. Nie trwała zbyt długo. Zaraz po zdjęciu blatu wykryło
              się coś dziwnego, na co przeciętny laik zapewne nie zwróciłby nawet uwagi. Ale
              ja zwróciłam z tego prostego powodu, że niejednokrotnie własnoręcznie zakładałam
              ową część służącą jako stolik pod maszynę. Pod blatem biurka był rowek, na
              którym opierał się blat stolika i musiał tam być stosowny luz, żeby tym
              wszystkim dało się manewrować. Luz był nieco za duży. Przy stojącej pozycji
              biurka w normalnym stanie, z blatem na wierzchu to było zupełnie
              niedostrzegalne. Ale teraz dało się zauważyć, że między blatem a deską z rowkiem
              znajdowało się miejsce, w które na upartego można było wcisnąć płaski kluczyk.
              Oczywiście z chwilą, kiedy -całość runęła, klucz miał prawo wylecieć. Tak,
              jeżeli nikt z nas nie miał go w kieszeni, to to było jedyne miejsce, w którym
              mógł się znajdować! Pomyślałam sobie, że za chwilę chyba oszaleję, bo przecież
              osobą, która najlepiej znała to biurko i mogła je w ten sposób zużytkować, była
              Matylda. Skąd tu nagle Matylda, Matylda od początku ma niewzruszone alibi! -
              Daktyloskop - mruknął cicho kapitan do prokuratora. - Chociaż raz mamy klucz, z
              którego może da się coś zdjąć.






              - Jeżeli trzymał za ten płaski łebek - odmruknął prokurator z powątpiewaniem. -
              Bo jeżeli odwrotnie?... - Musiał tak trzymać, niech pan popatrzy... Tylko tak
              mógł wcisnąć... No, w zasadzie mamy to załatwione, trzeba poczekać na wyniki.
              Nagle przypomnieli sobie o mnie.
              - My do pani właściwie mamy zupełnie inną sprawę. Przejdźmy może do sali
              konferencyjnej... - A skąd pan się tu wziął o tej porze? - spytałam z
              zaciekawieniem kapitana. - Przecież już was tu nie było?
              - Ze względu na panią. Dzwoniliśmy do pani, najpierw do domu, a potem tu i ktoś
              powiedział, że pani jest, ale nie chciał pani poprosić do telefonu. - No, na
              trzeźwego panowie nie trafili, to pewne. W sali konferencyjnej patrzyli na mnie
              przez chwilę osobliwym wzrokiem. Znów poczułam się z lekka zaniepokojona. - Może
              jednak niech nam pani powie prawdę. Skąd przyszła pani do głowy ta kryjówka w
              mieszkaniu denata? Poczułam się zaniepokojona znacznie więcej.
              - Przysięgam, że powiedziałam prawdę. Wyobraziłam to sobie. Myślę, że w tych
              wizjach, do których, przyznam się panom, zaczynam czuć serdeczną niechęć, brałam
              podświadomie pod uwagę zawód Tadeusza. Znam mniej więcej urządzenia sanitarne.
              To była jedyna możliwość, pod warunkiem, że nic tam nie było podłączone, co się
              niekiedy zdarza. Ale bardzo rzadko. Błagam was na wszystkie świętości,
              powiedzcie, czy to się może zgadza?! - Zgadza się - odparł zimno kapitan. - Coś
              takiego jeszcze mi się w życiu nie zdarzyło, przecież to kompletny absurd! Ale
              zgadza się z jedną różnicą: nie było tam pudełka po kawie czy tam po czymś,
              tylko torebka z plastyku.
              - I co?... - spytałam zamierającym głosem.
              - I właściwie nie mamy już żadnych wątpliwości ale chcielibyśmy się upewnić co
              do kilku drobiazgów. Kto zdobył pierwszą nagrodę w waszym wewnętrznym konkursie
              piękności dla płci męskiej? Różnych pytań mogłam oczekiwać, ale takiego na pewno
              nie! Patrzyłam na nich w osłupieniu, usiłując zebrać myśli. - Zaraz -
              powiedziałam z rozpaczą. - Panowie, miejcie litość! Ja rozumiem, że bywam dla
              was niekiedy trochę szokująca, ale wasza zemsta jest nieproporcjonalna! Co to
              znaczy?! - Pytam, kto zdobył pierwszą nagrodę w konkursie piękności? To chyba
              brzmi zrozumiale? - Marek - odparłam, wciąż oszołomiona. - Ale co to ma do
              rzeczy? - Nic, drobiazg. Czy zna pani ten podpis? Wyjęli skądś i pokazali mi
              fragment papieru, na którym widniał nieczytelny gryzmoł. Zamarłam, wpatrzona w
              gryzmoł i zabrakło mi głosu.
              - Tak - odparłam cicho po chwili. -
              - Czy wie pani może, do kogo należy?
              - Nieważne - odparłam równie cicho. - Tego kogoś nie ma w Polsce już przeszło
              pół roku... - A może wobec tego ważne jest, z kim ten ktoś korespondował? - Ze
              mną...
              - Tak przypuszczaliśmy. Oczywiście na zasadzie jasnowidzenia. W tym samym
              stopniu, w jakim jasnowidzeniem są pani wizje, dotyczące tajemniczych kryjówek w
              mieszkaniach nieżyjących współpracowników... Bomba pękła i bez trudu
              zrozumiałam, co się dzieje. Władze śledcze dokonały ekstra odkrycia. Byłam
              wspólniczką Tadeusza i dałam mu ten list, żeby mógł szantażować niewinną ofiarę.
              Dlatego przewidziałam jego śmierć, dlatego znałam skrytkę... Ciekawe, co jeszcze
              zrobiłam? Nie zabiłam go jednak chyba?... Prokurator dla mnie przepadł. Nawet
              całe piekło, pełne utalentowanych diabłów, nic już nie pomoże. Jak, na miły Bóg,
              mam im cokolwiek udowodnić?!... - Beznadziejne - powiedziałam, do ostateczności
              zgnębiona. - Mam tylko jednego jedynego świadka. Może Matylda będzie jeszcze
              pamiętała, że koło Nowego roku zaginął list do mnie? - Zna pani aferę, opisaną w
              tym liście?
              - Nie znam. Znam. Nie, nie tak. Mniej więcej, coś wiem, ale mało. Nie wiem, co
              jest opisane w tym liście, bo go nigdy nie czytałam. - Czy pani wie, że
              ukrywanie osoby mordercy jest przestępstwem? - No to mnie postawcie przed sądem.
              Tylko przedtem powiedzcie, kto, do wszystkich diabłów, jest tym mordercą?! Ze
              środkowego pokoju dobiegły nagle przeraźliwe ryki. Jakiś gruchot. Kapitan,
              wściekły, zerwał się z miejsca i wypadł z sali konferencyjnej. Prokurator,
              patrzący przedtem w okno, gwałtownym ruchem odwrócił się do mnie. - Na wszystko
              panią proszę, niech pani powie prawdę!...
              - Powiedziałam prawdę. Daję panu słowo honoru. - Spytajcie Matyldę, o Boże, nie
              wiem, co zróbcie! To nonsens z ukrywaniem mordercy, ale nie chcę, żeby pan coś






              podobnego przypuszczał! Uważacie mnie za jego wspólniczkę? Bzdura!... - Czy pani
              nie rozumie, że wszystko na to wskazuje? Że pani stwarza pozory? - Brednie! -
              krzyknęłam z rozpaczą. - Gdyby tak było, nie mówiłabym tego wszystkiego!
              Siedziałabym cicho!... Kapitan wrócił, jeszcze bardziej wściekły. Ignorując mnie
              całkowicie, zabrali się i wyszli w pośpiechu. Siedziałam jeszcze przez chwilę,
              usiłując znaleźć jakieś odpowiednio okropne słowa, którymi zdołałabym przekląć
              na wieki znienawidzoną wyobraźnię... Późnym wieczorem zadzwonił prokurator.
              - Przepraszam... - powiedział tylko. - Niech mi pani wybaczy...
              Pierwsi przyszli do pracy Włodek i Stefan i wspólnie z pomstującą panią Glebową
              posprzątali ślady stypy. Reszta ściągała stopniowo, gnębiona potwornym kacem po
              straszliwym pijaństwie. Kacper nie przyszedł w ogóle, nie było też Witka, co
              przyjęliśmy z głęboką ulgą. W zupełności wystarczyła nam okropna awantura, jaką
              urządził Zbyszek, który zdążył jeszcze obejrzeć resztki pobojowiska. Matylda nie
              mówiła ani słowa na temat biurka, za to robiła wrażenie przygnębionej i
              zdenerwowanej. Władze śledcze wkroczyły około południa i zażądały zebrania
              personelu w jednym pomieszczeniu. - Co będzie, o rany! - jęknął Leszek,
              trzymając się cały czas za głowę. - Niech oni ode mnie dzisiaj za dużo nie
              wymagają!...
              - Proszę państwa - powiedział kapitan, kiedy już ulokowaliśmy się w środkowym
              pokoju - Czuję się zmuszony udzielić państwu pewnej informacji To nie jest może
              zupełnie zgodne z normalnym trybem postępowania, ale rozumiem, że sprawa rzutuje
              na zagadnienia natury służbowej, niewątpliwie dla wszystkich ważne - Nie
              rozumiem, co on mówi - mruknęła z niesmakiem Monika - Zupełnie jak Witek Niech
              mówi wyraźniej - Zaraz powiem wyraźniej - odparł kapitan, do którego dotarło jej
              mamrotanie - pani Jadwiga została zwolniona Zatrzymany jest kierownik pracowni,
              który po wyczekującym śledztwie okazał się sprawcą zabójstwa. To wszystko,
              dziękuję. Najpierw przez długą chwilę panowało milczenie. Otępiały personel
              patrzył wybałuszonymi oczami na drzwi za którymi zniknął przedstawiciel władzy A
              potem wybuchł dziki rejwach - On zwariował Zwariował!! - ryczał Stefan - Położył
              pracownię.
              - Ale to niemożliwe, dlaczego? Powiedzcie mi, dlaczego? - pytała z irytacją
              Monika, szarpiąc wszystkich po kolei za rękawy i bezskutecznie domagając się
              odpowiedzi. Alicja wydawała z siebie radosne kwiki, skacząc po pokoju Włodek,
              śmiertelnie blady, usiłował ją zatrzymać wykrzykując jakieś wyrzuty pod jej
              adresem Leszek kiwał się na krześle. - Zbrodniarzem - mamrotał - Kierownik
              pracowni zbrodniarzem.
              - Niemożliwe - powiedział Janusz w osłupieniu - Jak to, naprawdę Niemożliwe!
              - Ale skąd wiedzą? - dopytywał się Wiesio zaciekawiony - Skąd wiedzą, jak do
              tego doszli? Dopadłam Matyldy, siedzącej przy małym stoliku. - Pani Matyldo,
              byli wczoraj u pani?
              - Byli - odparła Matylda twardo - Ja mówię prawdę - i nagle zaczęła płakać
              rzewnymi łzami - Taki wstyd, pani Joanno, taki wstyd Kierownik pracowni Dyrektor
              Wiesio pierwszy, a za nim reszta, przypomnieli sobie, że przecież ja tu jeszcze
              jestem Autorka przedstawienia! Ciasnym kręgiem otoczyli nas obie, mnie i
              płaczącą Matyldę, domagając się kategorycznie wyjaśnień - Odczepcie się -
              wrzasnęłam z furią - Tyle wiem co i wy Nie, więcej, wiem, że byłam wspólniczką
              Tadeusza, mordercy i jeszcze kilku innych zwyrodnialców Idźcie do diabła -
              Dlaczego pani płacze, pani Matyldo? Pani wiedziała Joanna, mów coś, nie bądź
              świnia - Ty powiedz prawdę, o co chodziło - dopytywał się z przejęciem Janusz -
              Perski konkurs Kiwnęłam głową Marek im powiedział Marek wiedział Tadeusz też W
              tym momencie przypomniałam sobie, że przecież ów zaginiony list do mnie jest
              tajemnicą, że nikt o tym nie powinien się dowiedzieć, że już sama nie wiem wobec
              tego, co tu wyjaśniać, a czego nie, i przyczepiłam się znów do Matyldy - Pani
              Matyldo, oni się już wcześniej domyślili, a pani im potwierdziła O co panią
              pytali"! Matylda szlochając zaczęła streszczać wczorajsze wieczorne
              przesłuchanie, na szczęście dostatecznie chaotycznie, żeby nie wszystko można
              było zrozumieć
              - Najpierw o panią, wie pani, a taka byłam wtedy zmartwiona!... Jak ten list
              zginął... Przyszli wieczorem, bardzo późno... Potem mi powiedzieli, że już






              wiedzą i wtedy musiałam im powiedzieć, co mi się przypomniało, jak pani przeszła
              koło mnie dwa razy w tę samą stronę... On też przeszedł- i zupełnie o tym
              zapomniałam... - Wtedy, kiedy go zabił? Musiał słyszeć te głosy...
              - Musiał słyszeć! - powiedział z gniewem Zbyszek. - Teraz już nie ma co ukrywać.
              Siedział przecież razem ze mną! Z największym trudem, przy pomocy szlochającej
              Matyldy odtworzyliśmy czynności Witka w owych decydujących chwilach. Przyniosłam
              z pokoju nasz harmonogram nieobecności. Witek i Zbyszek siedzieli w gabinecie, a
              z sali konferencyjnej dobiegały głosy Tadeusza i błagającej go o litość Jadwigi.
              Witek wyszedł pierwszy, Zbyszek zaraz za nim i po chwili Witek wrócił.
              Prawdopodobnie wtedy przyniósł ze sobą dziurkacz. Matylda, zajrzawszy do
              gabinetu, ujrzała go przy biurku. A potem Witek znów przeszedł obok niej, idąc
              do gabinetu, chociaż przed kilkoma minutami tam był i nie wychodził.
              Wstrząśniętej morderstwem Matyldzie pomieszało się wszystko i zapomniała o tym
              jego podwójnym powrocie. Dopiero kiedy przeszłam obok niej w identyczny sposób,
              wyszedłszy z gabinetu przez salę konferencyjną, przypomniała sobie ten fakt. -
              Dlaczego nie powiedziała im pani tego od razu, pani Matyldo? Jak zabrali
              Jadwigę!? - Biłam się z myślami - wyszlochała Matylda. - Nie wiedziałam, czy nie
              mam halucynacji! Nie wiedziałam, czy to ważne! I jakże miałam rzucać podejrzenia
              na kierownika pracowni?! No tak, dla nieskazitelnie praworządnej Matyldy to
              musiał być okropny cios. Zwierzchnik był dla niej zawsze czymś w rodzaju Zeusa
              Olimpijskiego... - A dlaczego nie otworzył drzwi i nie wrócił Wprost? - spytał
              Kazio. Zajrzałam do harmonogramu.
              - A bo wtedy pan już wrócił, panie Zbyszku. On to usłyszał. Z tego, co ja tu
              widzę, wrócił pan do gabinetu w momencie, kiedy on już wycierał dziurkacz. Nie
              mógł zrobić nic, tylko możliwie szybko wyjść przez przedpokój. Zrobił pan może
              coś hałaśliwego? - A owszem. Kładłem na biurku stos teczek i zrzuciłem pudełko z
              ołówkami... - Rany boskie, ależ on ma nerwy, popatrzcie - powiedział z podziwem
              Janusz. - Ja bym się załamał... - Ja ciągle nie wiem, dlaczego on to zrobił -
              powiedziała z niesmakiem Monika. - Sam się chciał wykończyć czy co? - Trzeba
              przyznać, że mu się to udało...
              - A mówiłem, że wszedł ostatni na tę całą rewizję - powiedział niechętnie
              Andrzej. - Byłem tego pewny i od razu wiedziałem, że coś w tym musi być. I oni
              mnie o to maglowali, i pani. - Ja też wiedziałem, że przyszedł ostatni - mruknął
              Zbyszek. - Dlaczego pan tego nie powiedział? - spytałam z wyrzutem. - Już nie
              mówię milicji, ale mnie?... - Bo mi się to nie podobało. Od początku mi się
              bardzo dużo nie podobało. Powiedziałbym, gdyby się definitywnie przyczepili do
              Jadwigi.
              - Co teraz będzie? - spytał pochmurnie Witold. Zbyszek popatrzył na niego, a
              potem na nas wszystkich. - Ano, cóż... Nie ma co ukrywać. Likwidacja
              przedsiębiorstwa. O jedno tylko was proszę: wyczyśćmy wszystko, co się da! Nie
              zostawiajmy takiego śmietnika... Władze śledcze załatwiały jeszcze w naszym
              biurze jakieś swoje sprawy. Skorzystałam z tego i złapałam kapitana. Prokuratora
              nie miałam odwagi. - Wszystko dobrze, ale czy ja bym chociaż nie mogła tego
              listu przeczytać? - spytałam nieśmiało. - Rozumiem, że on będzie służył jako
              dowód rzeczowy, ale niechże, do licha, poznam jego treść! Przecież to list do
              mnie! - Polecę zrobić odpis i dam pani, skoro tak pani na tym zależy. Właściwie
              tak dużo to tam nie było. - Domyślam się. Wszystko, co trzeba, powiedział wam
              Marek? Kapitan odnosił się do mnie przyjaźnie, ale nie kwapił się z udzielaniem
              wyjaśnień. Prokurator jakby mnie nie widział. Pomimo to zatrzymałam się jeszcze.
              - Panowie, bądźcie ludźmi - powiedziałam prosząco - Powiedzcie co nieco...
              Kapitan spojrzał na mnie i zawahał się.
              - No cóż, uczciwie trzeba przyznać, że nam pani bardzo pomogła. Trochę panią
              podejrzewam o współpracę z jakąś siłą nieczystą.. Co pani chce wiedzieć? Tak
              dużo chciałam wiedzieć, że zrobił mi się natychmiast mętlik w głowie. Resztkami
              przytomności wybrałam to co tylko oni mogli powiedzieć. - Klucz! - zawołałam
              pośpiesznie. - Co z kluczem?
              - Ekspertyza, przeprowadzona zgodnie z pani życzeniem, wykazała, że ten z wazonu
              nie był używany. Leżał sobie i porastał pleśnią. - A ten z biurka?
              - A na tym z biurka jest odcisk palca. Dziś rano udało nam się dostać wyniki. -
              No, a co było z tą moją wizją o skrytce? Kapitan westchnął ciężko. - Tym nas
              pani najlepiej ustrzeliła. Do mieszkania denata było włamanie właśnie wtedy,






              kiedy w biurze brakowało kilku osób. Oczywiście morderca nic nie znalazł, bo nie
              jemu uczyniła pani swoje rewelacyjne zwierzenie, tylko nam. Brak mu alibi. Nie
              ma co ukrywać, że proces będzie poszlakowy, decydującego dowodu nie mamy, ale
              poszlaki są bardzo silne. Chyba że on się przyzna... Pokręciłam głową.
              - Mogę panu ręczyć, że się nie przyzna w żadnym wypadku do skończenia świata.
              Bardzo dobrze, że będzie poszlakowy... Prokurator ciągle grzebał w papierach i
              tylko kiedy wychodziłam, spojrzał i uśmiechnął się trochę przepraszająco, a
              trochę złośliwie. Ten złośliwy uśmiech znów mi się wydał dziwnie znajomy...
              Wróciłam do pokoju, gdzie, wbrew oczekiwaniom, wrzała wytężona praca. Zbyszek
              był powszechnie lubiany i wysoko ceniony i jego prośby odniosły skutek.
              Rzeczywiście, skoro już bankrutujemy, to przynajmniej zbankrutujmy z honorem!
              Zostałam nawet nieco w godzinach nadliczbowych, przygotowałam moje warsztaty do
              przekazania inwestorowi, ułożyłam dokumentację w stosy i zapaliłam papierosa.
              Witold, jak zwykle, wyszedł punktualnie i jego miejsce znów było puste. Diabeł
              pojawił się w chwili, kiedy pomyślałam, że chyba mam już z nim spokój na wieki.
              To mi się zupełnie nie podobało. - Słuchaj no - powiedziałam z gniewem. - Czy ty
              mnie już będziesz do końca życia prześladował? Diabeł zachichotał jadowicie. -
              Do końca życia nie. Tylko do chwili, kiedy zacznie cię prześladować mój
              następca, dobry kolega, przyjaciel i najlepszy uczeń. Już on mnie zastąpi, nie
              bój się... W nieco innej postaci... - W jakiej? - jęknęłam. - Coś ty znów
              wymyślił?!
              - W ludzkiej, w ludzkiej. Masz go pod nosem. I będziesz go miała przy boku do
              końca życia, ty idiotko, śmiertelnie głupia, jak wszystkie kobiety... Uśmiechał
              się ze złośliwą satysfakcją i nagle pojęłam, co mi przypominał złośliwy uśmiech
              pięknego prokuratora. Wielki Boże, ależ to on! Odjąć kudły i rogi, złagodzić
              rysy, zmienić kolor oczu z czarnego na jasnoniebieski!... Wypisz, wymaluj,
              prokurator! Patrzyłam ze zgrozą na przedstawiciela piekieł, a on kiwał się na
              krześle niesłychanie zadowolony. - No co? - spytał. - Już się domyślasz?
              - Czego ty chcesz ode mnie? Co ja ci złego zrobiłam?
              - O to, to! Zapamiętaj sobie to pytanko, będziesz je zadawała nie raz, nie dwa,
              nie trzy... Zbuntowałam się nagle. - A guzik! To ci się tylko wydaje, nie ze mną
              te numery! Jeszcze zobaczymy, kto kogo przetrzymał - Głuptas! - chichotał
              diabeł. - Głuptas beznadziejnie! Chcesz pracować, co? Chować dzieci, zarabiać
              pieniądze... Masz obowiązków do diabła i trochę! A on nic nie będzie miał, tylko
              zatruwać ci życie. - Ale po co, opamiętaj się! Po jaką cholerę?!
              - Trudno, moja droga, my od tego jesteśmy. Ludzkość składa się z mężczyzn i
              kobiet, on został wypuszczony specjalnie na kobiety. Gdybyś wiedziała, ile już
              załatwił, toby ci oko zbielało. Już niejedna oddawała nam duszę, żeby tylko do
              niej wrócił... - Na mnie nie licz. Ja nie oddam. Ostatnia rzecz, jaka mi jeszcze
              została, to dusza, nie dostaniecie jej! - Nie oddasz nam, to oddasz jemu. Wy
              wszystkie, kretynki oddajecie im duszę - pochylił się ku mnie i patrzył
              roziskrzonymi złośliwą radością oczami. - Musisz mu oddać. Musi dostać duszę od
              ciebie, bo nie ma własnej! - Co?!...
              -~ - Wyraźnie ci chyba mówię? On nie ma duszy, dostanie ją od ciebie... - Nie
              dostanie! - wrzasnęłam z uporem.
              - Powiem ci jeszcze coś - ciągnął dalej tajemniczo.
              - W gruncie rzeczy mam dla ciebie sympatię, dam ci dobrą radę. Możesz mu oddać
              tylko połowę duszy, ale musisz w nim wzbudzić ludzkie cechy. Musisz go chociaż
              raz zdenerwować. - Jak to? - spytałam, zaskoczona. - Tylko tyle?
              - To ci się wydaje mało? Spróbuj, przekonasz się. Od razu ci powiem, że uda ci
              się doprowadzić go do wściekłości, może cię nawet wtedy udusi?... Ale
              zdenerwować - wykluczone! Jeszcze się to nie zdarzyło.
              - Co za brednie opowiadasz, nie ma na świecie człowieka, który nigdy w życiu nie
              był zdenerwowany.
              - A kto ci powiedział, że on jest człowiekiem? On jest naszym przedstawicielem.
              Twoja dusza jest dla nas dużo warta, bo ty jesteś rzeczywiście unikat nie z tej
              ziemi. Masz takie głupie pomysły, jak nikt na świecie. Przy tobie on zostanie do
              końca życia, bo ciebie opłaca się maltretować... - Zgiń, przepadnij, przeklęte
              widziadło! Paszoł won! Niech cię więcej na oczy nie widzę!!! - Dobrze, dobrze,
              nie będzie potrzeby.






              Wciąż chichocząc jadowicie, wstał z krzesła i złożył mi wersalski ukłon. I tak,
              zgięty w ukłonie, robił się coraz bledszy i bledszy, aż znikł mi z oczu w
              ścianie za stołem Witolda... Następnego dnia dostałam od kapitana odpis swego
              zaginionego listu. Przeczytawszy go, pojęłam zadziwiające pytanie władz
              śledczych o naszego mister uniwersum, znajdowała się tam bowiem między innymi
              pełna rozgoryczenia uwaga: "A jeśli chcesz wiedzieć wszystko dokładnie, to
              spytaj o to tego, któremu przyznałyście pierwszą nagrodę na waszym czarującym
              konkursie piękności..."
              Siedzieliśmy sobie na kawie we troje: Alicja, Marek i ja, przeprowadzając
              podsumowującą konferencję, Alicja była pełna jadowitej satysfakcji. - A już się
              poważnie martwiłam - powiedziała, zapalając papierosa. - Nic na niego nie
              wskazywało. - Sytuacja pracowni była myląca - powiedział Marek w zamyśleniu. -
              Nikomu nie przyszło do głowy, że mógł popełnić to szaleństwo. Przecież było
              jasne, że straci pracownię.
              - Do końca miał nadzieję, że nie - odparłam. - Wykazywał dziwny optymizm, może
              oszukiwał sam siebie? A zresztą... Czym była dla niego strata pracowni w
              porównaniu ze stratą... czego? Właściwie wszystkiego. Marek kiwnął głową
              melancholijnie.
              - Gdyby to się rozeszło, byłby skończony. W gruncie rzeczy nic nie ryzykował.
              Wyobrażam sobie, jakim wstrząsem była dla niego wiadomość, że Tadeusz jest o
              wszystkim poinformowany, był pewien, że nikt o tym nie wie. - Jak on to
              załatwił? - zaciekawiła się Alicja. - Teraz już chyba możesz mówić? - To
              nieprzyjemna sprawa. Przekupił jednego z naszych kolegów... Wybacz, moja droga,
              że nie precyzuję... Nomina sunt odiosa, zgódźmy się z tym... Żeby nie robił
              perskiego konkursu, bał się konkurencji, zabrał od niego materiały w celu
              rzekomo uzyskania pewności... - Szkice - powiedziałam w zamyśleniu. - Zabrał
              szkice, byłam tego świadkiem... Stanął mi w oczach obraz, który uporczywie od
              siebie odsuwałam. Zobaczyłam zaśmiecone wnętrze pracowni, późno w noc,
              zarośniętego, wściekłego Janusza i Witka, wiszącego przy telefonie, z zaciętą
              twarzą toczącego rozmowę, która byłaby zupełnie niezrozumiała, gdyby nie to, że
              przypadkiem wiedziałam, kto jest po drugiej stronie drutu... Potem ich obu nad
              kupą rysunków, przywiezionych przez Witka o drugiej w nocy. Przypomniałam sobie
              przysięgi i zapewnienia, że autor się zgodził... Witkowi nawet do głowy nie
              przyszło, że mogę być zorientowana w temacie, nikomu to do głowy nie przyszło...
              Nigdy w życiu nie będę mogła się przyznać do ówczesnych kontaktów z człowiekiem,
              który później napisał do mnie ten list. To on właśnie był autorem owych
              zużytkowanych przez Witka szkiców. Wyjechał i nie zdążył mi o tym dokładnie
              opowiedzieć. Na rozprawie na szczęście nie list będzie świadkiem, tylko Marek, a
              władze śledcze były na tyle taktowne, że nie zdradziły tajemnicy, kto był
              adresatem listu. - A potem je zużytkował jako własne - kontynuował Marek z
              niesmakiem. - Weźcie pod uwagę, że dostał drugą nagrodę i do tej pory nie jest
              rozstrzygnięte, który projekt będzie realizowany, możliwe, że właśnie jego. -
              Ach, to dlatego mógł sobie pozwolić raczej na utratę pracowni niż opinii!
              Realizacja obiektu w Persji była dla niego warta dwudziestu nieboszczyków. - Oni
              go jednak chyba znacznie bardziej podejrzewali niż my - powiedziałam w
              zamyśleniu. - Mam wrażenie, że Jadwigę wsadzili bez przekonania. - Oni sobie nie
              zdawali sprawy, czym jest dla Witka stanowisko dyrektora przedsiębiorstwa -
              mruknęła Alicja. - A myśmy z kolei nie wiedzieli, że Tadeusz wiedział o
              konkursie. - Mówiąc między nami, obawiam się, że to ja się tu znacznie
              przyczyniłem - powiedział Marek z westchnieniem. - Od chwili kiedy wyznałem, że
              dużo mniejsze zdziwienie wzbudziłby we mnie kierownik pracowni w charakterze
              ofiary, rzeczywiście zaczęli szukać jego wrogów. No i znaleźli. Okazało się, że
              wśród naszych przyjaciół było parę osób, które zauważyły głęboką awersję
              przekupionego autora tamtych szkiców do Witka, było też parę osób, które miały o
              naszym kierowniku nie najlepsze zdanie... Perski konkurs był tylko gwoździem do
              trumny. - Dlaczego nic nie mówiłeś? - spytała Alicja z niezadowoleniem. -
              Pozwoliłbyś im na skazanie Jadwigi? Marek przyjrzał się jej z wyraźną
              dezaprobatą.






              - Nie miałem żadnego powodu mówić na ten temat, ponieważ byłem zdania, że to nie
              ma nic do rzeczy. O -tym, że Tadeusz go szantażował, dowiedziałem się od panów
              śledczych przedwczoraj wieczorem. - Słusznie, masz rację...
              - Swoją drogą jestem dla niego pełen podziwu. To się nazywa człowiek, który umie
              dążyć do wytkniętego celu! Ja bym się na to nie zdobył... - Poza tym, sądząc z
              tego, co wiemy o Tadeuszu, morderstwo było właściwie czynem chwalebnym -
              zauważyła Alicja - Mam obawy, czy go aby nie uniewinnią. - Wątpię - odparłam
              ponuro. - Popełnił za dużo błędów. Przechytrzył z tą chustką. - Chyba nie mógł
              przewidzieć, że akurat będziesz tego świadkiem? To była bardzo dobra myśl, gdyby
              nie to, Jadwiga wpadłaby znacznie bardziej. - Tak, ale w męskim by się nie
              zapchało...
              - Kto ci to powiedział? W męskim zapycha się tak samo! Moim zdaniem, idiotyzmem
              było raczej nie wytrzeć klucza. Po cholerę on go w ogóle tam chował? -
              Przypuszczam, że obawiał się stracić jedyny klucz od tych drzwi. Nie wiedział,
              że drugi jest w wazonie. Wetknął go tam pewnie w pośpiechu przed rewizją
              osobistą na wszelki wypadek, a potem już nie mógł wyjąć. Codziennie do wieczora
              ktoś tam siedział, a potem zostawili na noc dyżurnego milicjanta w holu. A poza
              tym zabrali mu klucze od pracowni.
              - A meble znał na pamięć, bo je sam projektował i pilnował wykonania -
              uzupełniła Alicja. - No i trzeba trafu, że jego błędy zaznaczyły się akurat w
              umysłach osób, którym nie sposób nie uwierzyć. Matylda zapamiętała, że
              przechodził koło niej dwa razy, tylko ona jest zdolna do czegoś podobnego,
              wiecie, ja ją podejrzewam, że ma w mózgu fotokomórkę... A jego przybycie na
              rewizję osobistą zauważyli Andrzej i Zbyszek, najbardziej przytomni i
              najbardziej prawdomówni ze wszystkich... - Pewnie, gdyby to Włodek tak
              twierdził, to równie dobrze mogłoby się okazać, że Witek był pierwszy, a ostatni
              przyszedłeś ty i to na czworakach. - Dziurkacz zabrał ze stołu Jadwigi,
              przechodząc... Popatrzcie, pierwszy raz się wykryło, kto ostatni używał
              dziurkacza! - Ja bym tylko chciał wykryć jeszcze jedno - powiedział Marek w
              zamyśleniu. - Oni się dowiedzieli na skutek znalezienia czegoś przy Tadeuszu.
              Ale jakim sposobem dowiedział się o tej całej historii Tadeusz? Dużo bym dał za
              tę skromną informację... Pomyślałam sobie, że niezależnie od tego, ile by dał,
              mam nadzieję, że nigdy się o tym nie dowie. Prawdopodobnie w tego rodzaju
              nadziei nie byłam odosobniona, prawie każdy z personelu liczył na takt i
              dyskrecję władz śledczych na rozprawie. Traciliśmy pracownię, to było
              dostateczne nieszczęście. Jeszcze by tylko tego brakowało, żeby się rozeszły po
              świecie wszystkie wiadomości, które współpracownicy nieboszczyka tak starannie i
              z takim wysiłkiem ukrywali. - Szkoda pracowni - westchnęła Alicja, podnosząc się
              od stolika. - Dobrze się tam pracowało.
              - I pomyśleć, że gdyby go udusił o ten głupi miesiąc później, to dałoby się ją
              uratować. Takie piękne zlecenia - dodałam z żalem.
              - Trudno, moje drogie panie, fatum - powiedział Marek.- Dawno wam mówiłem, że
              nie ma sensu walczyć z przeznaczeniem.
              Epilog
              - No wiesz! - powiedział Wiesio, który skończył pierwszy. Położyłam palec na
              ustach, wskazując mu resztę czytających i Wiesio zamilkł, kręcąc tylko głową. W
              baraku na stokach Cytadeli siedziały niedobitki dawnego zespołu, czytające
              maszynopis kryminalnej powieści, którą wreszcie udało mi się napisać, dzięki
              charakterowi nieboszczyka Tadeusza Stolarka i zdeterminowaniu Witka. Tu
              znajdowało się biuro, w którym znalazła przytułek część personelu, część
              przybyła w charakterze zaproszonych gości, kilku osób w ogóle brakowało. Dawna
              pracownia poszła w rozsypkę. Pieczołowicie wykańczane niegdyś pomieszczenia
              przeszły we władanie innego biura, meble rozwłóczono po całym mieście, a my
              wszyscy poprzenosiliśmy się służbowo i prywatnie do rozmaitych innych miejsc
              pracy. Witold, Wiesio, Janusz, Monika i Kacper pracowali na stokach Cytadeli.
              Stefan, Włodek, Andrzej i Zbyszek przeszli do innego biura, pokrewnego tamtemu.
              Marek, Kazio i Anka wyjechali za granicę, każde w inną stronę. Matylda poszła na
              emeryturę, a Olgierd kontrolował biuro, w którym ja sama pracowałam. Leszek
              robił olśniewającą karierę jako malarz, impresjonista. Ryszard, ciągle nie mogąc






              jakoś zrealizować swojego wyjazdu, brał udział w imponujących konkursach, Alicja
              zdegustowana dyscypliną pracy, przerzuciła się na graficzne zlecenia, Danka
              siedziała w jakimś wojskowym biurze, Jadwiga leżała , w szpitalu, Stolarek na
              cmentarzu, a Witek siedział w mamrze. Od zbrodni minęło prawie pół roku i lada
              dzień oczekiwaliśmy wyników wniesionej przez Witka rewizji. Zebrałam możliwie
              dużą ilość byłych współpracowników i przyniosłam im maszynopis, traktujący o ich
              własnych poczynaniach, spodziewając się dużego zainteresowania. - Nie zawiodłam
              się, siedzieli i czytali, wydzierając sobie nawzajem poszczególne kartki. Po
              Wiesiu skończyła Alicja, po niej Monika, Włodek, I Stefan... Nic już nie zdołało
              ich powstrzymać od zgłoszenia krytycznych uwag. Na szczęście byli nieco
              oszołomieni i otumanieni tą intensywną lekturą i nie reagowali przesadnie
              żywiołowo.
              - Słuchaj no - powiedziała Monika. - Jeżeli wydrukujesz to wszystko i nie
              umieścisz na początku oświadczenia, że to jest wyssane z palca, to oświadczam
              ci, że twoi spadkobiercy będą mogli napisać następną powieść. Ja cię zabiję
              osobiście.
              - Ja to nic - oświadczył Stefan złowieszczo. - Ja jestem przyzwyczajony, ale
              moja żona to tu chyba wkroczy.
              - Twoja żona?! - zawołała Alicja. - A Zbyszka?! A tego Kacpra.
              - A Witek?!.
              - Witek siedzi!.. Prędko nie wyjdzie!
              - Dożywocia nie dostał!
              - Kiedy on tam wyjdzie...
              - Zobaczycie, - Złożył apelację i jeszcze go uniewinnią!
              - Głupiś! Jakim sposobem?!...
              Zaczęli się wszyscy kłócić jak za dawnych, dobrych czasów, aż mi się przyjemnie
              na sercu zrobiło. Jako ostatni czytający został jeszcze Janusz, który przyszedł
              nieco później i teraz doganiał zespół.
              - Bądź uprzejma uczynić tu jakieś sprostowanie - powiedział do mnie głęboko
              urażony Włodek. - Zrobiłaś ze mnie ostatniego idiotę!
              - Szczerze mówiąc, nie potrzebowała robić! Nie zełgała tam ani słowa! - Zełgała!
              Manuela była rzeczywiście!...
              - Mów to, mów, niech się twoja żona dowie!...
              - Cicho!!! - wrzasnęłam. - Uczynię sprostowanie, jak mi pożyczysz półtora
              tysiąca złotych - powiedziałam złośliwie do Włodka. Spowodowałam tym dziki
              wybuch radości.
              - Hej, słuchajcie, kto napisze powieść o zamordowaniu Joanny?!... Janusz
              skończył wreszcie czytać, podniósł głowę i otarł pot z czoła, patrząc na nas
              błędnym wzrokiem. Nasze krzyki poprzednio widocznie do niego nie docierały. -
              No, no - powiedział nieco wstrząśnięty. - Że cię Witek zadusi, jak wyjdzie, to
              pewne. Za nasze wszystkie żony i mężów też nie ręczę, ale to twoja sprawa. Ja
              bym na twoim miejscu miał jednak dobrego pietra!... - i po chwili dodał: - No
              dobrze, Tadeusz leży na poziomie wody zaskórnej, kwiatki na nim rosną, msza
              żałobna załatwiona, ale gdzie drugi wątek? - Jaki drugi wątek? - zaciekawiłam
              się. Wszyscy inni zamilkli i spojrzeli na Janusza z dużym zainteresowaniem. -
              No, tego diabła! Chciałem powiedzieć, prokuratora! Co z nim? Pół roku mija, coś
              się już chyba wyklarowało? Wątek diabła... Cóż, diabeł miał rację. Wszystko się
              zgadza. Dlaczego, swoją drogą, to piekło tak się na mnie uwzięło? Gdybym ciężko
              grzeszyła, skarałaby mnie Opatrzność, ale piekło? Czyżbym była aż tak
              świątobliwa?... Ocknęłam się z zamyślenia.
              - Diabeł miał rację - powiedziałam niechętnie. - Wątek trwa, rozwija się i
              kwitnie. Wszystko dokładnie według jego przepowiedni. Mam nadzieję, że cholerne
              piekło będzie miało trochę miłosierdzia w sercu i nie doprowadzi mnie do Urzędu
              Stanu Cywilnego ze swoim przedstawicielem.
              - Co ty powiesz? I rzeczywiście nie ma duszy?
              - Duszy! - prychnełam gniewnie.- Nic nie ma! Żadnych ludzkich cech! Nie ma
              duszy, serca, nerwów, sumienia, jest pod tym względem absolutnie doskonały!
              Wiedzieli, kogo wysłać!
              - I trwa przy tobie?






              - Nawet twierdzi, że mnie kocha. I tak, kochając, wykańcza. Ale zaparłam się;
              skoro piekło ze mną zaczęło, no -to dobrze. Wchodzę do rozgrywki. Pamiętacie, co
              diabeł mówił?
              - Że powinnaś go zdenerwować?...
              -Właśnie! Niech pęknę, ale doprowadzę do tego! Wygram walkę z piekłem albo mnie
              szlag trafi.
              - Albo piekło szlag trafi - powiedział Wiesio z wyraźnym zachwytem.
              - Mnie by się nie chciało - mruknęła Monika.
              - Jak ją znam, to i piekło załatwi - oświadczył Janusz z przekonaniem. - Wszyscy
              diabli razem nie dadzą jej rady.
              KONIEC
