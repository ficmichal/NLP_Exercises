18  Papieże Pius IX i Jan XXIII zostaną beatyfikowani 3 września -  ogłosił Watykan. Beatyfikacja obu papieży zbiegnie się z  uroczystościami Wielkiego Jubileuszu Roku 2000. 

3453  Przed modlitwą na Anioł Pański papież Jan Paweł II jeszcze raz  wrócił do swojej ostatniej pielgrzymki i podzielił się z  wiernymi swoją radością. "Radujcie się z Jeruzalem" - te słowa z  Księgi Izajasza były mottem rozważań przed modlitwą. Jan Paweł  II przypomniał, że sensem Wielkiego Jubileuszu jest misterium  miłości. Zacytował fragment Ewangelii Św. Jana: "Albowiem tak  Bóg umiłował  świat, że Syna swego jednorodzonego dał, aby każdy  ,kto weń wierzy, nie zginął, ale miał żywot wieczny". Papież  przypomniał, że Kościół jest w połowie Wielkiego Postu i wkrótce  będzie obchodzić zmartwychwstanie Chrystusa. "Także Rok  Jubileuszowy wchodzi teraz w swą najbardziej intensywną fazę"- zauważył papież. 

42144  W homilii wygłoszonej z okazji święta Zesłania Ducha Świętego - tzw. Zielonych Świąt papież Jan Paweł II wyraził wdzięczność Janowi XXIII za zwołanie II Soboru Watykańskiego i za to, że swoim życiem dał przykład prawdziwej świętości.  Kryształowa trumna z doskonale zachowanym ciałem Dobrego Papieża, Jana XXIII, podczas mszy spoczywała na ołtarzu na placu św. Piotra. W niedzielę minęła 38 rocznica jego śmierci. W tym dniu ciało Angelo Roncallego zostało przeniesione z grot watykańskich do bazyliki św. Piotra.  Jan Paweł II beatyfikował Jana XXIII 3 września 2000 roku. Wyraził wówczas życzenie, by ciało tego papieża zostało przeniesione z grot watykańskich do bazyliki.  Papież Jan Paweł II przypomniał zasługi Jana XXIII dla Kościoła, a przede wszystkim zwołanie w 1962 roku II Soboru Watykańskiego, który zapoczątkował głębokie reformy.

46617  Papież Jan Paweł II odwiedzi Kazachstan, byłą republikę radziecką, w dniach 22-25 września - poinformował rzecznik kazachskiego prezydenta. Do stolicy Kazachstanu - Astany - papież przybędzie na zaproszenie prezydenta Bursułtana Nazarbajewa, z którym ma się spotkać podczas wizyty. Z Astany 25 września Jan Paweł II uda się do kolejnej byłej republiki radzieckiej - Armenii. 

36711  Podczas audiencji ogólnej na placu św. Piotra papież Jan Paweł II mówił o znaczeniu uroczystości Triduum Paschalnego - Wielkiego Czwartku, Piątku i Soboty poprzedzających święta Wielkanocne. Zwracając się do około 10 tys. wiernych obecnych na audiencji papież zachęcał do refleksji nad miłością Chrystusa do ludzkości, dla której nie zawahał się On poświęcić życia. Papież będzie osobiście uczestniczył we wszystkich najważniejszych ceremoniach Wielkiego Tygodnia.

32510  W Środę Popielcową, podczas audiencji ogólnej w Auli Pawła VI, papież Jan Paweł II mówił o znaczeniu zaczynającego się Wielkiego Postu.  Zwracając się do rodaków papież przypomniał słowa wypowiadane przez kapłanów, kiedy posypują głowy wiernych popiołem: "Pamiętaj, że jesteś prochem i w proch się obrócisz".  Dodał, że kapłani wypowiadają także inne słowa: "Nawracajcie się i wierzcie Ewangelii" i dopiero razem stanowią one pełny sens Popielca, a zarazem Wielkiego Postu.  Wszystkim Polakom życzył "szczęść Boże" na cały Wielki Post i uroczystości paschalne-wielkanocne.

26280  "Kościół was potrzebuje i liczy na was" - powiedział papież Jan Paweł II do ludzi świata spektaklu - kina, teatru, telewizji i cyrku, którzy w świętują swój jubileusz w Rzymie. To już ostatni z branżowych jubileuszy odbywających się w ramach Wielkiego Jubileuszu Roku 2000.  Dziesiątki tysięcy artystów - przede wszystkim z Włoch, uczestniczyło w mszy świętej celebrowanej przez papieża na placu św. Piotra.  W homilii Jan Paweł II powiedział m.in., że Kościół docenia "zdrową rozrywkę, która dobrze wpływa na ciało i ducha", choć sam zwraca się raczej do wyższych sfer ludzkiej duchowości.  Papież powiedział, że społeczeństwo powinno być wdzięczne tym, którzy przygotowują inteligentne i odprężające programy; zabawne, ale nie wyobcowane, pełne humoru, ale nie wulgarne.  "Szerzenie autentycznej rozrywki może być jedną z form prawdziwego miłosierdzia socjalnego"- powiedział Jan Paweł II.  Msza, w której uczestniczyło wiele włoskich gwiazd, m.in. Monica Vitti, Alberto Sordi, miała niezwykle barwną oprawę. Szczególnie wyróżniali się cyrkowcy w kolorowych strojach. Niektórzy z nich przyjmowali komunię na szczudłach. Na zakończenie mszy, przed modlitwą Anioł Pański papież wspomniał cyrkowców. Kolorowa grupa clownów i cyrkowych żonglerów podeszła do papieskiego tronu po specjalne błogosławieństwo.

22238  50 tys. wiernych uczestniczyło we mszy świętej sprawowanej z okazji dnia Wszystkich Świętych przez papieża Jana Pawła II na placu św. Piotra. Tegoroczny 1 listopada to 50. rocznica ogłoszenia przez papieża Piusa XII dogmatu o wniebowzięciu Najświętszej Maryi Panny. Jest to ostatni jak dotąd dogmat ogłoszony przez papieża.

36836  Papież Jan Paweł II zgodnie z tradycją celebrował Mszę Wieczerzy Pańskiej w bazylice św. Jana na Lateranie - tytularnej świątyni biskupa Rzymu. W ub. roku podczas Wielkiego Jubileuszu ta msza wyjątkowo została odprawiona w bazylice św. Piotra.  Podczas ceremonii papież umył nogi 12 kapłanom, powtarzając w ten sposób pokorny gest Chrystusa wobec 12 Apostołów. Obyczaj umycia nóg przypomina, że Kościół nie jest po to by mu służono, ale aby służyć.  "Tym gestem Chrystus przypomina uczniom wszystkich czasów, że Eucharystia wymaga by dawać jej świadectwo w służbie miłości wobec braci" - powiedział papież w homilii.  Rozpoczynając uroczystości Triduum Paschalnego w bazylice św. Piotra papież Jan Paweł II przewodniczył Mszy Krzyżma Świętego, podczas której poświęcił oleje służące do sprawowania sakramentów: m.in. chrztu, bierzmowania i namaszczenia chorych. 

40343  Dziś, w piątek papież Jan Paweł II kończy 81 lat. W Watykanie nie są planowane żadne szczególne uroczystości. Jubilat będzie - jak co dzień - celebrował mszę w prywatnej kaplicy, a potem normalnie pracował. Urodzinowy obiad będzie jednak bardziej uroczysty. Niewykluczone, że przyjadą przyjaciele z Krakowa. Jak zawsze w dniu urodzin Jan Paweł II dostanie kwiaty od polskich sióstr, które prowadzą gospodarstwo. Papież Jan Paweł II także zawsze pamięta o tej rocznicy. Nie lubi natomiast, by za dużo uwagi poświęcano jego urodzinom. Nawet w ubiegłym roku, gdy kończył 80 lat zapragnął, by jego osobiste święto połączyć z obchodami Jubileuszu Kapłanów. Jak mówi rzecznik papieża Navarro-Valls, wbrew zaleceniom lekarzy Jan Paweł II ani myśli zwolnić tempa. Zaraz po urodzinach na 21 maja zwołał do Watykanu konsystorz. Kardynałowie z całego świata będą omawiać z papieżem najważniejsze zadania Kościoła w początkach nowego tysiąclecia. Jeszcze w tym roku Jan Paweł II wybiera się z pielgrzymką na Ukrainę i do Armenii. Także na przyszły rok zaplanowane są już dwie pielgrzymki zagraniczne. Wiadomo też, że papież wyiera się na Światowe Dni Młodzieży do Toronto.

17050  W czasie uroczystości na placu Św. Piotra z udziałem 100 tys. wiernych Jan Paweł II beatyfikował dwóch swoich poprzedników: Piusa IX i Jana XXIII. Podczas beatyfikacji papież nazwał Sobór Watykański II "czasem nadziei dla chrześcijan i całej ludzkości". Mówiąc o Piusie IX, Ojciec Święty nawiązał ogólnie do "oszczerstw", jakie przeciwko niemu wysuwano (oskarża się go o wstecznictwo, przywiązanie do władzy doczesnej, wrogość wobec zjednoczenia Włoch i antysemityzm). Przypominając, że pontyfikat Piusa IX, ostatniego papieża-króla, przypadł na okres upadku Państwa Kościelnego, powiedział: "Jego bardzo długi pontyfikat był trudny i (Pius IX) wiele wycierpiał. Był kochany, ale także nienawidzony i rzucano na niego oszczerstwa". Jednak "pośród tych sprzeczności błyszczą jego cnoty" - dodał papież. Wspomnienie, jakie przetrwało w pamięci wszystkich, to papież o uśmiechniętej twarzy i ramionach otwartych dla całego świata - przypomniał Jan Paweł II postać Jana XXIII. "Wiatr odnowy, jaki przyniósł ten papież, to było nie tylko jego nauczanie, lecz sposób, w jaki je głosił. Nowy był styl przemawiania i działania. W tym nowym duchu zwołał on II Sobór Watykański" - powiedział papież. Izrael oficjalnie wyraził "głębokie ubolewanie" z powodu beatyfikacji papieża Piusa IX. "Jan XXIII był sprawiedliwym wśród Narodów (nie-Żydów), podczas gdy beatyfikacja Piusa IX może być interpretowana przez świat żydowski jako akceptacja Kościoła rzymskokatolickiego dla długotrwałej praktyki nawracania na siłę" - napisał izraelski minister ds. diaspory żydowskiej, rabin Michael Malchior.

40215  Całą katechezę podczas środowej audiencji ogólnej papież Jan Paweł II poświęcił pielgrzymce do Grecji, Syrii i na Maltę, którą odbył w dniach 4-9 maja. Jan Paweł II podkreślił, że była to ostatnia z cyklu jubileuszowych pielgrzymek do miejsc związanych z historią zbawienia. W roku Wielkiego Jubileuszu 2000 papież był w Egipcie i w Ziemi Świętej. 

32513  Podczas liturgii Popielca, celebrowanej w bazylice św. Sabiny na wzgórzu awentyńskim w Rzymie, Jan Paweł II posypał popiołem głowy kardynałów i biskupów Kurii Rzymskiej, dominikanów z miejscowego klasztoru i Kawalerów Maltańskich.  Głowę papieża posypał popiołem kardynał Jozef Tomko, prefekt Kongregacji do spraw Ewangelizacji Narodów. Bazylika św. Sabiny jest kościołem tytularnym kardynała Tomko  W homilii do uczestników środowej mszy w bazylice św. Sabiny papież mówił, że zaczynający się właśnie Wielki Post jest dla wszystkich wierzących okazją do przeprowadzenia w życiu radykalnych zmian. Jan Paweł II przypomniał Wielki Jubileusz, który nazwał "wyjątkowym okresem pokuty i pojednania". Przypomniał swoje orędzie na Wielki Post, w którym nawoływał do przebaczenia i pojednania między jednostkami, rodzinami i całymi narodami. 

23343  "Zabić papieża". 

46720  Jan Paweł II odwiedzi Armenię w dniach 25-27 września tego roku, po wizycie w Kazachstanie, dokąd przybędzie 22 września.  Dokładną datę odwiedzin papieża w Armenii podały źródła kościelne w Erewanie.   Jan Paweł II udaje się do tego kraju na południu Kaukazu, zaproszony przez katolikosa, głowę Armeńskiego Kościoła Apostolskiego, Karekina II i prezydenta Armenii, Roberta Koczariana. 

27345  W sobotę, po uroczystości zakończenia Wielkiego Jubileuszu roku 2000, w Watykanie ukaże się podpisany przez papieża Jana Pawła II dokument "Novo millennio ineunte" (Nowe milenium, które się zaczyna).  W dokumencie znajdą się refleksje Jana Pawła II na temat Wielkiego Jubileuszu oraz projekty, dzięki którym można by utrwalać osiągnięcia Roku Jubileuszowego.  Jak dowiaduje się PAP, w Watykanie trwa obecnie dyskusja nad tym, jak nakłonić wiernych do kultywowania jubileuszowej tradycji. Jeden z projektów, podobno popierany przez papieża, zakłada organizowanie dorocznego Dnia Jubileuszu Roku 2000. Uroczystościom przewodniczyłby papież. Celem Dnia Jubileuszu byłoby podejmowanie przez Kościół najważniejszych zagadnień poruszonych podczas Roku Jubileuszowego, jak np. mea culpa Kościoła, wspomnienie męczenników za wiarę, działalność na rzecz zniesienia długów najuboższych krajów świata, promowanie  obrony życia i wartości rodzinnych. 

37081  Ponad trzy godziny trwała liturgia Wigilii Paschalnej, której w sobotę wieczorem w bazylice św. Piotra przewodniczył papież Jan Paweł II. Początkowo planowano udział 25 tysięcy osób - Wigilia Paschalna miała odbyć się na placu św. Piotra. Z powodu deszczu i zimna zmieniono jednak plany i przeniesiono ją do bazyliki. "Szczególna Wigilia szczególnej nocy" - tak o Wigilii Paschalnej - poprzedzającej dzień Zmartwychwstania mówił papież w homilii. Jan Paweł II powołał się także na słowa św. Augustyna, który Wigilię Paschalną określił jako "matkę wszelkich wigilii". "Perspektywa historii zmienia się całkowicie: śmierć ustępuje przed życiem. Życiem, które nie zazna więcej śmierci"- powiedział Jan Paweł II. W niedzielę rano na placu świętego Piotra papież celebrował mszę wielkanocną. Wygłosił błogosławieństwo Urbi et Orbi. Wezwał w nim ludzkość do pokoju i do pokonania mocy zła i śmierci. Powiedział, że paschalny dar światła, które rozprasza mroki lęku i smutku oraz dar pokoju dostępne są dla wszystkich mężczyzn i kobiet trzeciego tysiąclecia. Wymieniając regiony świata, które najbardziej potrzebują pokoju papież wskazał m.in. na Ziemię Świętą, Jerozolimę i Bałkany. Mówił także o konieczności pokoju w Afryce - "ziemi umęczonej przez zagrażające nieustannie konflikty"; Azję - "kolebkę odwiecznych tradycji duchowych" - wezwał do "zwycięskiego stawiania czoła wyzwaniu tolerancji i solidarności", a Ameryce Łacińskiej życzył, by w Chrystusie znalazła siłę i odwagę, aby rozwijać się szanując godność każdego człowieka. Jan Paweł II nazwał naszą epokę "czasem przypominającym bóle rodzenia". Prosił Zmartwychwstałego, aby wspomagał ludzkość w budowaniu świata bardziej ludzkiego. Podobnie jak w ubiegłym roku podczas Wielkiego Jubileuszu, papież Jan Paweł II wygłosił wielkanocne orędzie z placu św. Piotra, a nie z loży Bazyliki Watykańskiej. Papieskie orędzie wielkanocne transmitowano do 47 krajów świata. Papież złożył tradycyjnie świąteczne życzenia w ponad 60 językach. Po polsku powiedział: "Chrystus zmartwychwstał. Alleluja! W tym radosnym dniu życzę wszystkim moim rodakom, aby ta zbawcza prawda umacniała ich wiarę, budziła nadzieję i ożywiała braterską miłość. Niech stale towarzyszy wszystkim światło wielkanocnego poranka". W poniedziałek rano papież Jan Paweł II poleciał helikopterem do rezydencji w Castel Gandolfo, położonej 30 km od Rzymu nad jeziorem Albano.  Mimo bardzo wyczerpującego tygodnia Jan Paweł II był w poniedziałek w znakomitej formie. Prowadził spontaniczny dialog z wiernymi, którzy wiwatowali na jego cześć. Pozostanie w Castel Gandolfo do środy. 

3246  Papież Jan Paweł II zachęca wszystkich katolickich księży do  ponownego odkrycia daru kapłaństwa i tajemnicy Eucharystii.  Doroczny list papieża do kapłanów przed uroczystościami  Wielkiego Czwartku stał się już tradycją, jednak tegoroczny jest  zupełnie wyjątkowy - Jan Paweł II podpisał go w Wieczerniku  podczas pielgrzymki do Ziemi Świętej. Wielki Czwartek to dzień  Ostatniej Wieczerzy, dzień, gdy Chrystus ustanowił sakrament  Eucharystii i jednocześnie dzień stworzenia sakramentu  kapłaństwa, dlatego list podpisany w tym miejscu ma znaczenie  symboliczne, bardzo duże także dla papieża.

732  Papież spotkał się w Kairze z najwyższym dostojnikiem egipskiego  Kościoła koptyjskiego i duchowym przywódcą muzułmańskich  sunnitów. Jan Paweł II przybył do przykatedralnej rezydencji  papieża Szenudy III - najwyższego dostojnika koptyjskiego  Kościoła prawosławnego, który w swej blisko 2000-letniej  historii nigdy nie uznawał zwierzchnictwa papieża rzymskiego.  Szenuda III wyraził zadowolenie z zabiegów Jana Pawła II o pokój  na Bliskim Wschodzie i harmonię wśród chrześcijan. W spotkaniu  uczestniczyli duchowni chrześcijańscy różnych wyznań.  Papież udał się następnie na spotkanie z wielkim szejkiem  Mohamedem Sajedem Tantawim - przełożonym meczetu-uniwersytetu al- Azhar w Kairze, najważniejszej instytucji religijnej sunnickiego  islamu.  Pielgrzymka na Synaj, którą  rozpoczął w czwartek Jan Paweł II,  jest nie tylko pierwszym etapem podróży do miejsc związanych z  historią zbawienia, lecz ma również wymiar ekumeniczny i służy  zbliżeniu z islamem.

30792  Do pojednania i przebaczenia nawołuje Jan Paweł II w orędziu na Wielki Post, rozpoczynający się 28 lutego. W opublikowanym w Watykanie posłaniu, zatytułowanym "Miłość nie pamięta złego" (cytat z listu św. Pawła do Koryntian) Jan Paweł II nawołuje do pojednania i przebaczenia światowe wspólnoty, narody i całą ludzkość.  "Wielki Post stanowi dla wierzących sprzyjającą okazję do dokonania głębokiej rewizji życia" - zauważa papież zaraz na początku przesłania. Jan Paweł II pisze także o poczuciu bezsilności z powodu nasilania się na świecie walk i konfliktów: "Ma się wrażenie, że niektóre narody są uwikłane w niekończące się pasmo przemocy, która przynosi nieustanne ofiary, bez konkretnej perspektywy rozwiązania". Papież z mocą podkreśla, że przebaczenie, choć czasem trudne, jest jedyną drogą pokoju. Dodaje, że wezwanie do pojednania i okazania miłości skierowane jest nie tylko do narodów pogrążonych w konfliktach, lecz także do rodzin. 

5059  W Watykanie zaczęły się uroczystości Triduum Paschalnego,  upamiętniające męczeństwo, śmierć i zmartwychwstanie Chrystusa. W Wielki Czwartek wieczorem papież Jan Paweł II celebrował mszę  na pamiątkę Ostatniej Wieczerzy, kiedy to Chrystus ustanowił  sakrament eucharystii. Msza, połączona z tradycyjnym obrządkiem  mycia nóg 12 kapłanom, odbyła się w bazylice watykańskiej.

5211  Ponad 100 tysięcy wiernych uczestniczyło w uroczystej mszy  Wielkanocnej, odprawionej w niedzielę przez papieża Jana Pawła  II na Placu Świętego Piotra w Rzymie. W orędziu wielkanocnym  papież modlił się o pokój, sprawiedliwość i równouprawnienie dla  ludzkości w trzecim tysiącleciu. "Zmartwychwstały Chrystus wskazuje ścieżki nadziei, po których  mamy iść razem, dążąc do świata bardziej sprawiedliwego i  solidarnego, gdzie ślepy egoizm nielicznych nie będzie zagłuszał  krzyku cierpiących, pogrążając całe narody w nędzy i poniżeniu" - powiedział papież. Jan Paweł II złożył życzenia całemu światu w 61 językach. Po  polsku powiedział: "W ten dzień paschalny Wielkiego Jubileuszu  Roku 2000 życzę rodakom w kraju i na świecie, aby radość z wiary  w zmartwychwstanie przenikała codzienność i była dla każdego  niewyczerpanym źródłem nadziei, miłości i pokoju."

13821  Podczas niedzielnej modlitwy Anioł Pański w letniej rezydencji papieży Castel Gandolfo Jan Paweł II modlił się o jedność chrześcijan: "aby wyznawcy Chrystusa na Wschodzie i Zachodzie mogli jak dawniej odnaleźć pełną wspólnotę." Papież zapowiedział, że na prośbę patriarchy Konstantynopola Bartłomieja, 5 sierpnia w bazylice Św. Jana na Lateranie odbędą się uroczystości ekumeniczne poprzedzające święto Przemienienia Pańskiego. 

24988  "To jedna z najbardziej znaczących i drogich memu sercu uroczystości jubileuszowych" - powiedział papież Jan Paweł II zwracając się do niepełnosprawnych, którzy w niedzielę obchodzili swój Jubileusz 2000  w Rzymie. Msza celebrowana przez papieża odbyła się nie jak zwykle w Bazylice św. Piotra, lecz u św. Pawła za Murami - poza centrum Rzymu. Niepełnosprawni i ich rodziny - 12 tysięcy osób - mieli tam łatwiejszy dostęp. W homilii Jan Paweł II zaapelował do rządzących, by robili więcej na rzecz niepełnosprawnych.

12967  Po miesięcznym remoncie powrócił na "papieski szlak" po jeziorze Wigry pasażerski statek "Tryton". Pływał nim przed rokiem papież Jan Paweł II wypoczywający w pokamedulskim klasztorze w Wigrach na Suwalszczyźnie.

25903  W kalendarzu tradycyjnych świąteczno-noworocznych obowiązków papieża nastąpiły zmiany. Tegoroczną pasterkę 24 grudnia papież Jan Paweł II poprowadzi nie w bazylice, lecz na placu św. Piotra. W Sylwestra papież nie odprawi tradycyjnej mszy dziękczynnej, połączonej z odśpiewaniem Te Deum. Uroczystość tę przełożono na 6 stycznia - dzień zakończenia Wielkiego Jubileuszu i zamknięcia Drzwi Świętych bazyliki św. Piotra.

34183  Papież Jan Paweł II uważa, że nowe technologie, proces globalizacji oraz prywatyzacja mediów powinny być etycznym i duchowym wyzwaniem dla wszystkich, którzy pracują w środkach społecznego komunikowania.  Papież przyjął na audiencji uczestników dorocznego plenarnego zgromadzenia Papieskiej Rady Komunikowania Społecznego.  Papież ujawnił, że rada pracuje obecnie nad nowym dokumentem poświęconym etyce w Internecie. Dodał, że dokument taki byłby "bardzo na czasie". "Kościół nie może być biernym obserwatorem rozwoju nowych technologii i społecznych skutków postępu" - powiedział Jan Paweł II.  Papież podziękował radzie za wkład, jaki wniosła do obchodów Wielkiego Jubileuszu. 

24850  Papież Jan Paweł II powiedział podczas czwartkowej audiencji w Watykanie, że sport, uprawiany we właściwy sposób, jest wspaniałym ćwiczeniem cnót moralnych. 

39398  Papież Jan Paweł II zakończył w środę wieczorem sześciodniową pielgrzymkę śladami Św. Pawła Apostoła, która zawiodła go do Grecji i Syrii oraz na Maltę, wzywając świat do dialogu i do zbliżenia między religiami. Podkreślając w przemówieniu pożegnalnym na lotnisku Gudja "szczególne powołanie" Malty, leżącej pośrodku Morza Śródziemnego, do "przerzucania mostów między Afryką i Europą" powiedział: "Przyszłość pokoju na świecie zależy od umocnienia dialogu i zrozumienia między kulturami i religiami". "Na zakończenie mej jubileuszowej pielgrzymki - mówił Jan Paweł II - powierzam miłosiernej opiece Wszechmocnego Boga narody i miejsca, które odwiedziłem. W miejscach związanych z dwutysięczną rocznicą narodzin Zbawiciela modliłem się o wielką odnowę wiary wśród chrześcijan". Papież wrócił już do Watykanu.

21398  Na zakończenie uroczystości związanych z Jubileuszem Misji papież Jan Paweł II posadził drzewko oliwne w wiklinowej wazie, wypełnionej ziemią przywiezioną przez misjonarzy ze wszystkich kontynentów. Drzewko posadzone przez papieża jest symbolem pokoju i wyraża powszechność misji Kościoła na całym świecie.   "W tej ziemi wszystkich ziem na pamiątkę tego jubileuszowego dnia posadzimy drzewko - symbol pokoju. Ewangelia Chrystusa jest Ewangelią pokoju"- powiedział Jan Paweł II. We mszy celebrowanej przez papieża na Placu św. Piotra uczestniczyło 70 tys. misjonarzy ze 124 krajów.

39016  Papież Jan Paweł II kończąc krótką, historyczną wizytę w Grecji, podczas homilii wygłoszonej w sobotę na mszy w Ateńskim Pałacu Sportu zaapelował do katolików o wysiłki na rzecz jedności chrześcijan.  Papież celebrował mszę w obecności 15-tysięcznego tłumu wiernych, reprezentujących niewielką, 200-tysięczną rzeszę katolików mieszkających w prawosławnej Grecji.  W wygłoszonej homilii papież podkreślił, że chrześcijanie powinni okazać "pasję" dla przyszłego zjednoczenia pomiędzy wschodnim a zachodnim chrześcijaństwem, podkreślając, że w tej kwestii jest jeszcze do przebycia bardzo długa droga. 

847  Podczas liturgii słowa u stóp góry Synaj papież Jan Paweł II  zaapelował o przestrzeganie Dekalogu jako "zapisanego w ludzkich  sercach uniwersalnego prawa moralnego, obowiązującego w każdym  miejscu i czasie". Wezwał także do "dialogu wyznawców wielkich  religii monoteistycznych w ich służbie rodzinie ludzkiej".  Według biblijnej Księgi Wyjścia, na górze Synaj żydowski  patriarcha Mojżesz zawarł przymierze swego narodu z Bogiem,  otrzymując od niego kamienne tablice z dziesięciorgiem przykazań. Wizyta w prawosławnym klasztorze św. Katarzyny u stóp Synaju i  liturgia słowa przed klasztorem stanowiły kulminacyjny punkt  pielgrzymki Jana Pawła II do Egiptu, odbywanej w ramach obchodów  Roku Jubileuszowego 2000. Jako pierwszy w ogóle papież Jan Paweł  II modlił się w kaplicy Gorejącego Krzewu, stanowiącej część  klasztornej bazyliki Przemienienia Pańskiego. Bazylikę  wzniesiono opodal miejsca, gdzie według tradycji Bóg miał po raz  pierwszy ukazać się Mojżeszowi pod postacią płonącego krzaka. Papież wrócił do Rzymu w sobotę wieczorem. Historyczna,  trzydniowa wizyta w Egipcie była jego 90. podróżą zagraniczną  jako głowy Kościoła katolickiego.

32958  Jan Paweł II odwiedzi w maju meczet Omajadów w Damaszku, gdzie będzie się modlić nad grobem św. Jana Chrzciciela - zapowiedział wikary Isidore Battica z patriarchatu grekockatolickiego. Jan Paweł II będzie tym samym pierwszym papieżem, który wszedł do meczetu - podkreślił ksiądz Battica, szef komitetu przygotowawczego wizyty Jana Pawła II w Syrii. Dodał, że wizyta papieża w meczecie będzie również okazją do innej historycznej "premiery" - wspólnej modlitwy islamsko-chrześcijańskiej. 

43731  Papież Jan Paweł II skierował apel do rządów całego świata o skuteczne rozwiązanie problemu uchodźców, przemawiając na cotygodniowej audiencji generalnej.  Zwracając się do grupy uchodźców obecnych na audiencji, papież powiedział: "W tym dniu, ogłoszonym przez Narody Zjednoczone Światowym Dniem Uchodźcy, wasza obecność przypomina nam o 50 mln uchodźców w najuboższych regionach świata".  Jan Paweł II poprosił też o modlitwę za jego najbliższą pielgrzymkę na Ukrainę.

26695  Papież powiedział podczas tradycyjnego opłatka w Watykanie, że Kuria Rzymska nie jest miejscem dla tych, którym przyświeca chęć "zrobienia kariery". W ten sposób Jan Paweł II wyraził uznanie dla swych współpracowników w Kurii za ich ciężką pracę podczas dobiegającego końca Roku Jubileuszowego.  W długim przemówieniu, wygłoszonym do licznie zgromadzonych kardynałów, prałatów i innych członków Kurii Rzymskiej, papież dokonał bilansu Roku Jubileuszowego. 

26906  Dźwięk dzwonów Bazyliki Watykańskiej ogłosił w niedzielę o północy początek świąt Bożego Narodzenia Roku Jubileuszowego. Papież Jan Paweł II pierwszy raz celebrował pasterkę na placu św. Piotra, a nie, jak zwykle, w Bazylice Watykańskiej. Nie była to jednak pierwsza pasterka przed bazyliką. Również papież Paweł VI w 75 roku celebrował tę uroczystość na placu św. Piotra. W tegorocznej pasterce uczestniczyło około 50 tysięcy osób, których nie zniechęcił ulewny deszcz. 

40607  Papież Jan Paweł II poświęcił niedzielne rozważania przed modlitwą Regina Coeli konsystorzowi nadzwyczajnemu, który zaczyna się w poniedziałek w Watykanie. Tematem konsystorza, czyli zgromadzenia wszystkich kardynałów, będą zadania Kościoła w nowym tysiącleciu w świetle listu apostolskiego "Novo millennio ineunte" - ogłoszonego przez Jana Pawła II na zakończenie Wielkiego Jubileuszu.  "W ciągu najbliższych dni będziemy wspólnie rozważać perspektywy życia Kościoła i jego misji w świecie. Naszym punktem odniesienia będzie list apostolski ''Novo millennio ineunte'', w którym w świetle jubileuszowego doświadczenia wskazałem najważniejsze zadania dla całego ludu bożego" - powiedział papież. 

38810  Po polsku ukazał się komiks o papieżu Janie Pawle II. "Jan Paweł II - Papież Trzeciego Tysiąclecia". Jest to historia Karola Wojtyły opowiedziana w formie komiksu, która została pierwotnie opublikowana we Włoszech w piśmie dla dzieci. 

17685  Szerzenie "autentycznego humanizmu", to misja uniwersytetów, redukowana niestety coraz bardziej wskutek dominującego pragmatyzmu - powiedział w niedzielę papież. Jan Paweł II, który przemawiał w porze południowej modlitwy Angelus do kilku tysięcy profesorów uniwersytetów, mówił o roli tych ośrodków nauki w "erze wielkich przeobrażeń". Papież uczulił profesorów przybyłych z całego świata na różne konferencje odbywające się w Rzymie z okazji Jubileuszu 2000 lat chrześcijaństwa, na zjawisko "spychania na margines  autentycznej i integralnej kultury humanistycznej". Podczas homilii wygłoszonej tego samego dnia Jan Paweł II  podkreślił, że "nauka powinna  przełamywać ograniczenia, które ją redukują do pragmatycznej, usługowej roli". Dzień wcześniej papież Jan Paweł II przypomniał zebranym w Watykanie wykładowcom uniwersyteckim, że postęp naukowy stwarza cudowne możliwości, lecz jednocześnie kryje w sobie niebezpieczny potencjał. Zdaniem papieża, świadomość takich granic nauki nie świadczy o wrogim nastawieniu do postępu, lecz chroni poszukiwania godne człowieka i służące życiu.

20958  Papież Jan Paweł II przyjął w Watykanie brytyjską królową Elżbietę II. Było to ich trzecie spotkanie. Elżbieta II była z wizytą w Watykanie 20 lat temu, a w 1982 roku przyjmowała Jana Pawła II w Pałacu Buckingham. Jan Paweł II przyjął Elżbietę II w swojej bibliotece. Rozmowa w cztery oczy trwała 20 minut.  W krótkim, ale bardzo życzliwym dla papieża wystąpieniu królowa podkreślała zasługi papieża w przełamywaniu historycznych różnic i zbliżeniu katolików i anglikanów. Dziękowała też Janowi Pawłowi II za zaangażowanie w proces pokojowy w Irlandii Północnej oraz za walkę ze światowym ubóstwem. Napisała, że jej wizyta w Roku Wielkiego Jubileuszu ma szczególne znaczenie.  Jan Paweł II podkreślił, jak bardzo zależy mu na pojednaniu między Kościołami katolickim i anglikańskim.

32174  "Bezrobocie jest poważnym problemem społecznym, z którym nie wolno się pogodzić" - powiedział papież Jan Paweł II po niedzielnej modlitwie Anioł Pański. Papież zwracał się do grupy bezrobotnych z Neapolu, którzy wraz rodzinami przyjechali do Watykanu.  "Życzyłbym sobie, aby do tego problemu podchodzono wszechstronnie z poczuciem solidarnej odpowiedzialności" - powiedział Jan Paweł II.  Papież nawiązał także do zakończonego w czwartek konsystorza, podczas którego nadał godność kardynalską 44 duchownym. Powiedział, że było to wydarzenie ważne nie tylko dla wspólnot kościelnych, z których pochodzą nowi kardynałowie, lecz dla całego chrześcijańskiego świata. 

10946  W Watykanie opublikowano orędzie papieża Jana Pawła II na dzień  więźniów w ramach obchodów Jubileuszu roku 2000, który ustalono  na 9 lipca. W orędziu papież zwraca się do więźniów, by zastanowili się na  własnym położeniem, a także do władz odpowiedzialnych za porządek  publiczny i prawników, którzy "powinni zastanowić się nad sensem  kary". Zgodnie z tradycją Roku Świętego - roku odkupienia i  miłosierdzia, papież apeluje do rządów o "okazanie łaski  wszystkim więźniom". "Skrócenie kary, nawet nieznaczne, byłoby  dla nich wyraźną oznaką zrozumienia ich sytuacji, gestem, który  wzbudziłby pozytywny odzew w ich sercach, zachęcając do skruchy  za wyrządzone zło i skłaniając do osobistej poprawy". Jan Paweł II nie apeluje bezpośrednio o amnestię. Tłumaczy, że  nie chodzi mu o amnestię jako gest czysto formalny i na pokaz. 

39399  Dzwony blisko stu kościołów obwieściły Maltańczykom wyniesienie na ołtarze trzech pierwszych maltańskich błogosławionych, którego dokonał podczas uroczystej mszy beatyfikacyjnej, Jan Paweł II. Ponad 200 tys. osób zgromadzonych na mszy papieskiej na Placu Spichlerzowym we Florianie, miejscowości nieopodal Valletty, w skupieniu uczestniczyło w uroczystościach beatyfikacyjnych Jerzego Precy, Ignacego Falzona i Marii Adeodaty Pisani, "dwóch Maltańczyków i Włoszki adoptowanej przez Maltę" - jak powiedział papież. "Tych troje zostało wybranych, aby w sposób szczególny ich czczono i naśladowano". Wierni entuzjastycznymi okrzykami i śpiewem w języku maltańskim przyjęli wygłoszoną przez papieża formułę beatyfikacyjną. Papież ucałował przyniesione w procesji relikwiarze z prochami nowych błogosławionych, którzy żyli w XIX wieku i poświecili życie głoszeniu ewangelii Chrystusowej. Jan Paweł II w homilii wygłoszonej podczas mszy beatyfikacyjnej przypomniał o dramatycznych okolicznościach przybycia Św. Pawła Apostoła na Maltę, dzięki czemu, jak podkreślił papież, "Malta mogła z Bożej Opatrzności przyjąć Ewangelię w najwcześniejszych dniach chrześcijaństwa".  Jan Paweł II, żegnając się z uczestnikami mszy, wyraził ból z powodu otrzymanych w ostatniej chwili wiadomości o "nowych przypadkach przemocy", o nowych śmiertelnych ofiarach w Ziemi Świętej. Po raz kolejny w czasie pielgrzymki zaapelował o "pojednanie między ludźmi" na Bliskim Wschodzie.

26868  Wieczerza wigilijna u papieża Jana Pawła II jest wydarzeniem tak ściśle prywatnym, że w Watykanie trudno choćby o jedno zdjęcie z takiej kolacji. Nawet osobisty papieski fotograf nie robi zdjęć tego wieczoru. O tym, jak przebiega taka uroczystość, można dowiedzieć się tylko od jej uczestników.  "Kolacja wigilijna pozostała aż do dzisiaj ściśle polska i zazwyczaj biorą w niej udział sami Polacy, żeby nie komplikować spraw językowych i obyczajowych. Osobisty sekretarz papieża biskup Stanisław Dziwisz zaprasza na wigilijną wieczerzę do Watykanu tylko osoby najbliższe Ojcu Świętemu" - powiedział PAP ksiądz Konrad Hejmo - dyrektor polskiego ośrodka Corda Cordi w Rzymie, który uczestniczył w takiej Wigilii.  Wieczerza wigilijna zaczyna się zawsze o 18.00 w papieskim refektarzu na trzecim piętrze Pałacu Apostolskiego. Najpierw Jan Paweł II błogosławi opłatki, które leżą na stole, i składa wszystkim krótkie życzenia. Przy rozsuwanym stole zasiada zazwyczaj 20 osób i papież.  Stół ozdobiony jest polskim obrusem oraz wieńcami adwentowymi ze świecami i gałązkami jedliny. Jak powiedział PAP ojciec Hejmo, obrus jest pięknie wyszywany i pochodzi z Zakopanego. Tylko tam można było zamówić nakrycie na tak wielki stół, a i tak jest ono sztukowane na krawędziach. Polska jest też większość wigilijnych dań. Przygotowują je siostry, które papież 22 lata temu zabrał z krakowskiej kurii na Franciszkańskiej 3. Obowiązkowym daniem jest karp i postna kapusta z grzybami.  "W tym roku, choć wigilia przypada w niedzielę i nie trzeba zachowywać postu, watykańska Wigilia będzie tradycyjna" - powiedział ojciec Hejmo.

30898  Przed modlitwą Anioł Pański papież Jan Paweł II przypomniał, że Kościół obchodzi Dzień Chorego. Papież przypomniał, że dzień ten obchodzony jest od dziewięciu lat. W różnych miejscach na świecie odbywają się doroczne "spotkania z cierpieniem i nadzieją". Przemawiając do wiernych z okna swojej biblioteki w Pałacu Apostolskim, papież nazwał świat służby zdrowia "autentycznym laboratorium cywilizacji miłości" i powiedział, że konieczny jest nowy impuls dla świeckiego zaangażowania Kościoła w tej dziedzinie.  Po południu w bazylice św. Piotra odbyła się msza w intencji chorych i cierpiących celebrowana przez papieskiego wikariusza-kardynała Camillo Ruiniego. Na zakończenie mszy do bazyliki wjechał na specjalnej platformie papież Jan Paweł II. Jadąc pozdrawiał i błogosławił wiernych, wielu z nich na wózkach inwalidzkich lub z wyraźnymi oznakami chorób.  Zwracając się do uczestników mszy papież mówił o sensie cierpienia, tak fizycznego, jak i psychicznego, które bardziej lub mniej głęboko dotyka w końcu wszystkich ludzi. Powiedział, że "światło wiary pozwala lepiej zrozumieć, a zatem także świadomie zaakceptować ciężkie doświadczenie cierpienia". 

9905  Podczas uroczystych nieszporów na Placu św. Piotra w Rzymie  papież Jan Paweł II otworzył 47. Międzynarodowy Kongres  Eucharystyczny. Jest on pod wieloma względami wyjątkowy. Pierwszy  raz odbywa się podczas Roku Jubileuszowego i Roku Świętego.  Przed modlitwą Anioł Pański Jan Paweł II podkreślał, że  Międzynarodowy Kongres Eucharystyczny jest "sercem Wielkiego  Jubileuszu" i najważniejszym teologicznym wydarzeniem tego roku.  W homilii wygłoszonej podczas otwarcia Kongresu papież mówił o  znaczeniu sakramentu Eucharystii, "wokół którego jednoczy się  cały Kościół". 

27651  W sobotę Jan Paweł II zamknął Święte Drzwi bazyliki św. Piotra kończąc w ten sposób obchody Wielkiego Jubileuszu Roku 2000. Ceremonia zamknięcia Świętych Wrót odbyła się w atrium bazyliki św. Piotra. Papież powtórzył wezwanie, którym rozpoczął w październiku 1978 swój pontyfikat: "Otwórzcie drzwi Chrystusowi!".  Po ceremonii Ojciec Święty przewodniczył na placu św. Piotra w uroczystej mszy dziękczynnej, w której wzięło udział ponad 60 tys. wiernych.  Nawiązując do podjętego przez Kościół z jego inicjatywy milenijnego rachunku sumienia i przypominając pamiętny marcowy Dzień Przebaczenia, Jan Paweł II powiedział: "Nasza radość z udanego Jubileuszu jest wolna od jałowego triumfalizmu". "Czyż bowiem moglibyśmy ulec takiej pokusie właśnie u kresu tego roku, który miał tak wyraźny charakter pokutny?" -pytał papież.  Dla samego Kościoła był także - jak podkreślił Jan Paweł II -"opatrznościową sposobnością by dokonać oczyszczenia pamięci i prosić Boga o wybaczenie niewierności, jakich dopuścili się w ciągu minionych dwóch tysięcy lat synowie Kościoła".  Jubileuszowy Rok 2000 zakończyło uroczyste Te Deum.

39790  Zamach na papieża Jana Pawła II był dla nas Polaków wielkim szokiem - uważa o. Adam Schulz, rzecznik prasowy Episkopatu Polski.  "Na zamach na Ojca Świętego Jana Pawła II wszyscy Polacy zareagowali bólem, cierpieniem, ale też i modlitwą. To był czas nieustannej modlitwy, podczas której wszyscy poczuliśmy się bardziej zjednoczeni wokół Ojca Świętego, błagając Boga nie tylko o zachowanie Jana Pawła II przy życiu, ale również o jego szybki powrót do zdrowia. Kościoły w całym kraju były wówczas wypełnione po brzegi. Rozbrzmiewała w nich autentyczna modlitwa o cudowne uzdrowienie papieża" - wspomina.

34242  W rozważaniach przed modlitwą Anioł Pański papież Jan Paweł II mówił o przypadającym w poniedziałek dniu św. Józefa - męża Maryi i opiekuna Chrystusa. W tym dniu we Włoszech obchodzony jest także dzień ojca.  Papież podkreślił, że św. Józef przez swoją skromność i posłuszeństwo stanowi wzorzec wiary, a jego oddanie dla rodziny powinno być przykładem dla wszystkich ojców.

39014  Jan Paweł II stał się w niedzielę pierwszym papieżem, który odwiedził świątynię muzułmańską, przekraczając próg Meczetu Omajjadów w Damaszku.

7015  Do Rzymu dotarła we wtorek 11-osobowa sztafeta biegaczy z Polic,  zorganizowana z okazji 80. urodzin papieża Jana Pawła II.	 

796  Wezwania do współpracy chrześcijan i muzułmanów oraz do  zbliżenia ekumenicznego między katolikami a pozostałymi  Kościołami chrześcijańskimi - to główne przesłania wizyty Jana  Pawła II w Egipcie. Pocałunek, który podczas spotkania ekumenicznego w katedrze  kairskiej wymienili dwaj papieże - papież rzymski i papież  prawosławnych koptów egipskich, Szenuda III - wywołał oklaski  zebranych . Oprócz ekumenicznego gestu obu pasterzy, wydarzeniem  stała się propozycja Jana Pawła II na tym spotkaniu dotycząca  "wspólnego, pilnego przemyślenia na nowo roli papiestwa". Papież  nie sprecyzował jeszcze, w jakiej formie mogłaby się odbyć ta  wspólna debata nad problemem, który stanowi jedną z głównych  przeszkód na drodze do jedności chrześcijan. 

29610  Przed niedzielną modlitwą Anioł Pański papież Jan Paweł II przypomniał, że we Włoszech i innych krajach obchodzono w sobotę Dzień Pamięci poświęcony żydowskim ofiarom nazizmu.  "Abyśmy nigdy nie zapomnieli tragedii Shoah i innych ludzkich tragedii które wynikają z odrzucenia dialogu między kulturami i religiami" - powiedział papież.  Po modlitwie Anioł Pański papież Jan Paweł II zapewnił ludność Indii i Pakistanu, doświadczoną przez okrutne trzęsienie ziemi, o swojej duchowej bliskości i solidarności "Zachęcam wszystkich do połączenia wysiłków duchowych i materialnych aby nikomu z tak ciężko doświadczonych naszych sióstr i braci, nie zabrakło pomocy" - powiedział Jan Paweł II. 

40724  Wystąpieniem papieża Jana Pawła II rozpoczął się nadzwyczajny konsystorz, szósty za jego pontyfikatu. To zgromadzenie kardynałów z całego świata, które potrwa do czwartku, poświęcone jest zadaniom Kościoła w nowym tysiącleciu. Punktem wyjścia dla kardynałów jest list apostolski "Novo millennio inuente", który Jan Paweł II ogłosił 6 stycznia - w dniu zakończenia Roku Jubileuszowego.  Witając uczestników konsystorza, papież podkreślił, że jednym z najważniejszych obecnie zadań Kościoła jest dialog ekumeniczny i dążenie do zjednoczenia chrześcijan. "Należy poświęcić się właściwemu uformowaniu i ocenie wszystkich duszpasterzy, ponieważ rozległe i złożone jest pole działalności apostolskiej" - powiedział Jan Paweł II.

27546  Trzej kardynałowie wysłani przez papieża dokonali zamknięcia Świętych Wrót w trzech rzymskich bazylikach większych, które papież otworzył na rozpoczęcie Roku Świętego. Uroczystości były bardzo skromne, ponieważ symboliczne zamknięcie Świętych Wrót nie ma tej samej uroczystej i pozytywnej wymowy, co ich otwarcie, którego papież dokonał osobiście 24 grudnia 1999 r.  W sobotę rano, w dniu Trzech Króli (Święto Objawienia), Jan Paweł II zamknie Święte Wrota bazyliki watykańskiej, po czym będzie przewodniczył uroczystej mszy na Placu Św. Piotra, która zakończy obchody Wielkiego Jubileuszu Roku 2000. W tym dniu zostanie opublikowany dokument papieski podsumowujący Rok Święty, w którym "papież z dalekiego kraju" wprowadził Kościół powszechny w trzecie tysiąclecie jego istnienia.

33476  Papież Jan Paweł II obejrzy "Przedwiośnie" wg powieści Stefana Żeromskiego w reżyserii Filipa Bajona. Jak dowiaduje się PAP, pokaz filmu odbędzie się 2 września w Castel Gandolfo.

39262  Wtorkowy "Washington Post" skrytykował Watykan za zignorowanie antysemickiej wypowiedzi prezydenta Syrii Baszara Asada w obecności odwiedzającego ten kraj papieża Jana Pawła II.  "Asad usiłował zwerbować papieża i Kościół katolicki do swojej wojny przeciwko Żydom. Przedstawiciele Watykanu utrzymują, że papież nie był wcześniej uprzedzony o średniowiecznym apelu Asada i własne słowa Jana Pawła II oznaczają de facto jego odrzucenie. Jednak odpowiedź Watykanu była szokująco obojętna, zważywszy na wysiłek, jaki Jan Paweł II uczynił, aby odciąć Kościół od jego własnej historii antysemityzmu" - napisał waszyngtoński dziennik w artykule redakcyjnym.  W tym samym numerze czołowy komentator gazety Roger Cohen wytyka samemu papieżowi milczenie w sprawie wypowiedzi prezydenta Syrii. "Jan Paweł II uczynił z pojednania z Żydami znak szczególny swego pontyfikatu. Jest jednak coś smutnego i żałosnego w tym, że podróż podjęta w imię pokoju na Bliskim Wschodzie została wykorzystana przez Asada i jemu podobnych do głoszenia przesłania nienawiści" - pisze autor. 

10198  W 40-stopniowym upale 40 tysięcy wiernych, w tym dwa tysiące  Polaków uczestniczyło w środowej audiencji generalnej papieża  Jana Pawła II, na Placu Św. Piotra w Rzymie. Papież przypomniał, że w stolicy Włoch trwa 47. Międzynarodowy  Kongres Eucharystyczny i właśnie eucharystii - jako istocie  działalności misyjnej Kościoła poświęcił swoją katechezę. Zwracając się do polskich pielgrzymów papież mówił o  uroczystościach Bożego Ciała. Zapowiedział, że w Rzymie odbędzie  się z tej okazji uroczysta procesja z Bazyliki Św. Jana na  Lateranie do Bazyliki Matki Bożej Większej. 

32863  6 maja, podczas pielgrzymki do Syrii, papież Jan Paweł II odwiedzi meczet Omajjadów w Damaszku. Będzie to pierwsza w historii wizyta papieża w islamskiej świątyni.  Meczet Omajjadów przebudowano w VIII wieku z istniejącej w tym miejscu wcześniej bazyliki św. Jana Chrzciciela. Przechowywane w nim relikwie uznawane są za doczesne szczątki tego świętego. Pielgrzymka papieża do Syrii planowana jest od 5 do 9 maja.

39781  W niedzielę 13 maja minęła dwudziesta rocznica zamachu na papieża Jana Pawła II. Tajemnicy strzałów na placu św. Piotra dotychczas nie wyjaśniono. Świat nadal nie wie, kim byli mocodawcy Turka Alego Agcy, który podczas audiencji ogólnej 20 lat temu oddał do Jana Pawła II dwa strzały, które omal nie pozbawiły go życia.  Wszystko wydarzyło się w ułamkach sekund, gdy odkryty jeep z papieżem objeżdżającym plac zbliżał się do Spiżowej Bramy. Kule raniły Jana Pawła II w brzuch, palce prawej ręki i łokieć. Ciężko rannego papieża przewieziono ambulansem do rzymskiej kliniki Gemelii i poddano operacji. Okazało się, że postrzał spowodował rozległe obrażenia jamy brzusznej, silny krwotok wewnętrzny, ale na szczęście kula przeszła kilka milimetrów od tętnicy głównej. Gdyby uszkodziła aortę, papież wykrwawiłby się przed dotarciem do szpitala.  Prawie natychmiast po zamachu - 17 maja, odmawiając ze szpitalnego łóżka modlitwę Anioł Pański transmitowaną przez Radio Watykańskie, papież powiedział: "Modlę się za brata, który mnie zranił i któremu szczerze przebaczyłem".  Agcę schwytano natychmiast po zamachu. W lipcu 1981 zaczął się proces. Turka skazano na dożywotnie więzienie. 

10627  Papież Jan Pawel II przyjął na audiencji Michaiła Gorbaczowa -  ostatniego przywódcę ZSRR. Gorbaczow przyjechał do Rzymu z okazji  prezentacji wspomnień watykańskiego sekretarza stanu w latach 79- 90, twórcy polityki wschodniej Stolicy Apostolskiej, zmarłego  kardynała Agostino Casarolego. Na konferencji prasowej w Watykanie Gorbaczow powiedział  dziennikarzom, że wspominali z papieżem pierwsze spotkanie w 1989  roku. Były radziecki przywódca i Jan Paweł II całkowicie zgadzają  się, że władze świeckie i kościelne powinny współpracować w  dziele budowy zjednoczonej Europy i nie dopuścić, by powróciły  dawne podziały i uprzedzenia. "Papież uważa, że współpraca obu części kontynentu to nadal  centralny problem Europy" - powiedział Michaił Gorbaczow. Jan Paweł II i były prezydent ZSRR zgadzają się także w sprawie  niebezpieczeństw, jakie niesie globalizacja. "Bogaci stają się  bogatsi, a biedni biedniejsi" - to ulubione określenie papieża  Michaił Gorbaczow powtórzył na konferencji.

2372  Jan Paweł II przybędzie w poniedziałek wczesnym popołudniem do  Ammanu, rozpoczynając od Jordanii swoją 7-dniową pielgrzymkę do  Ziemi Świętej, której ściśle religijnym początkiem będzie  modlitwa papieża na górze Nebo. Na szczyt góry, z której Mojżesz  zobaczył przed śmiercią Ziemię Obiecaną, papież uda się  śmigłowcem po uroczystym powitaniu na lotnisku pod Ammanem z  udziałem jordańskiej pary królewskiej. Na zakończenie niedzielnej mszy z okazji dnia Świętego Józefa i  Jubileuszu rzemieślników, w rozważaniach przed modlitwą na Anioł  Pański, papież poprosił wiernych, by modlili się za pomyślny  przebieg pielgrzymki do Ziemi Świętej.  Tymczasem policja izraelska podała, że ekstremiści żydowscy  wymalowali swastyki na lądowisku dla helikopterów w Jerozolimie,  gdzie wylądować ma śmigłowiec z Janem Pawłem II. Wandale  umieścili na lądowisku napisy w języku angielskim - " Nie chcemy  papieża" i "Gdzie byłeś podczas Holocaustu?". 

7051  Zdaniem nuncjusza apostolskiego abp Józefa Kowalczyka, życie  papieża Jana Pawła II to dla nas dar i tajemnica: "Dar od  niezgłębionego w swojej opatrzności Boga; tajemnica, bo ciągle  szukamy pełniejszego rozumienia tego życia". Opinię taką wyraził nuncjusz podczas mszy św., odprawionej w  środę wieczorem w warszawskim sanktuarium św. Andrzeja Boboli z  okazji 80-tej rocznicy urodzin papieża Jana Pawła II, która  przypada dzisiaj, w czwartek. Nuncjusz podkreślił m.in, że "80- te urodziny Jana Pawła II są dla nas okazją, abyśmy - otaczając  go szczególną modlitwą - postawili sobie raz jeszcze to pytanie:  kim jest on dla nas, dla Kościoła powszechnego i dla świata? Na  czym polega tajemnica Jana Pawła II?" "Uważamy go za  największego z Polaków. To wszystko - niestety - nie zawsze  oznacza, że go słuchamy i rozumiemy".

27026  W środę nie była przewidziana papieska audiencja ogólna. Jednak Jan Paweł II, widząc tłum wiernych na placu św. Piotra, nieoczekiwanie wychylił się z okna swojej biblioteki, by pozdrowić pielgrzymów i zmówić z nimi modlitwę Anioł Pański.  Mimo niesprzyjającej, deszczowej pogody plac św. Piotra od rana wypełniony był ludźmi. Część stała w długiej kolejce do Drzwi Świętych, część przyszła by obejrzeć bożonarodzeniową szopkę i choinkę.  Podobnie jak w ubiegłym roku - na początku Wielkiego Jubileuszu - Jan Paweł II zrezygnował z tradycyjnego poświątecznego wyjazdu do Castel Gandolfo. Postanowił zostać w Rzymie i tutaj przygotowywać się do zamknięcia Roku Jubileuszowego.

38838  Po kilkadziesiąt grup turystycznych dziennie odwiedza w czasie tzw. długiego weekendu pokamedulski klasztor nad Wigrami, w którym dwa lata temu wypoczywał papież Jan Paweł II. 

26869  Większość potraw wigilijnych, podobnie jak wszystkich innych przygotowywanych w watykańskiej kuchni, pochodzi z gospodarstwa rolnego i ogrodu w letniej siedzibie papieża - Castel Gandolfo.  Gdy kolacja się kończy, siostry gaszą światło elektryczne, zapalają świece i zaczyna się kolędowanie. Ostatnią kolędę watykańskiej Wigilii śpiewa zawsze Jan Paweł II i zawsze jest to jego ukochana kolęda "Oj maluśki, maluśki...". Zgodnie z tradycją wywodzącą się jeszcze z czasów krakowskich, papież zawsze kończy tę kolędę ułożoną przez siebie zwrotką, która dotyczy osób przy stole. Może to być serdeczne życzenie albo dowcipna uwaga.  Dopiero na zakończenie wieczoru wszyscy uczestnicy Wigilii podchodzą do Jana Pawła II i składają mu życzenia. 

2874  Niedzielna msza święta w Bazylice Grobu Pańskiego stanowiła  religijną kulminację i zarazem zakończenie pielgrzymki papieża  Jana Pawła II do Ziemi Świętej. Wieczorem Jan Paweł II odleciał  do Rzymu. "Moja jubileuszowa pielgrzymka drogą zbawienia (...)  zaprowadziła mnie do Ziemi Świętej" - powiedział papież w  homilii, wygłoszonej podczas mszy. "Z Nazaretu, gdzie Jezus  został poczęty z Dziewicy Maryi za sprawą Ducha Świętego,  dotarłem do Jerozolimy, gdzie +pod Poncjuszem Piłatem umarł i  pogrzebion+". "Zmartwychwstanie Jezusa jest ostatecznym spełnieniem wszystkich  Bożych obietnic i zaczątkiem nowej odrodzonej ludzkości (...)  Tutaj przy Świętym Grobie i Golgocie, gdy odnawiamy nasze  wyznanie wiary w Boga Zmartwychwstałego, czyż możemy wątpić, iż  przez potęgę Ducha Prawdy dana nam będzie siła do  przezwyciężania naszych podziałów i do wspólnego działania w  celu zbudowania przyszłości opartej na pojednaniu, jedności i  pokoju?".  Przed mszą papież nawiedził główne miejsca kultu muzułmańskiego  i judaistycznego w Jerozolimie - meczet Al-Aksa i Ścianę Płaczu,  pozostałą po świątyni żydowskiej. Po odmówieniu pod Ścianą  Płaczu łacińskiej modlitwy "O błogosławieństwo dla Domu Dawida i  pokój dla murów Jerozolimy" włożył w szczelinę muru kartkę z  tekstem prośby o wybaczenie win katolików wobec Żydów, opatrzoną  swoim własnoręcznym podpisem.  W sobotę w Bazylice Zwiastowania w Nazarecie papież modlił się o  "wielką odnowę wiary". Zaapelował również o obronę rodziny przed  zagrożeniami dnia codziennego.  Po powrocie do Jerozolimy udał się na Górę Oliwną. Celem jego  odwiedzin był Kościół Narodów, zwany także Bazyliką Konania,  zbudowany w 1924 r. w miejscu, gdzie modlił się Jezus. Jan Paweł  II zwiedził Ogród Oliwny i długo, w skupieniu modlił się w  Kościele Narodów. Również w sobotę odbył w Jerozolimie spotkanie  ekumeniczne z patriarchą greckoprawosławnym Diodorosem.  "Przebieg wizyty papieża przeszedł wszelkie oczekiwania i  wierzę, że kładzie kres erze tarć i konfliktów między katolikami  a narodem żydowskim" - powiedział Minister ds. Jerozolimy Haime  Ramon. Wyraził papieżowi uznanie za to, że "ani przez chwilę nie  wszedł w swych przemówieniach i homiliach na teren polityczny". 

38912  Jan Paweł II i prawosławny arcybiskup Chrystodulos we wspólnej deklaracji ogłoszonej w piątek na greckim Areopagu, gdzie przemawiał do Ateńczyków św. Paweł Apostoł, potępili przemoc, prozelityzm i fanatyzm, szerzone w imię religii.  Było to najważniejsze wydarzenie pierwszej od stuleci wizyty papieża w prawosławnej Grecji. Jan Paweł II przybył tam, by z okazji jubileuszu 2000 lat chrześcijaństwa upamiętnić działalność misyjną św. Pawła. Z Grecji uda się jeszcze szlakami Apostoła Narodów do Syrii i na Maltę.  "My, papież Jan Paweł, biskup Rzymu i Chrystodulos, arcybiskup Aten i całej Grecji" - głosi deklaracja odczytana podczas wizyty papieża na Areopagu - "powtarzamy jednym głosem i jednym sercem słowa Apostoła: ''Wzywam was bracia w imię naszego Pana, Jezusa Chrystusa, abyście wszyscy mówili jednym głosem, aby nie było między wami podziałów''".  "Niezłomnie wierzymy, że stosunki między chrześcijanami we wszystkich ich przejawach powinny cechować uczciwość, przezorność i znajomość konkretnych problemów" - czytamy dalej w deklaracji.  Deklaracja wyraża ubolewanie, że "rozwój ekonomiczny i technologiczny nie jest w równym stopniu własnością całej ludzkości, lecz udziałem jej malutkiej cząstki", a "serce ludzi nie otworzyło się na cierpienia ich bliźnich doświadczanych przez głód i wyrzeczenia".  Wcześniej podczas odwiedzin arcybiskupa Chrystodulosa w jego oficjalnej siedzibie, Jan Paweł podkreślił "wspólną apostolską spuściznę i więź Sakramentu Chrztu", które sprawiają, że "wszyscy jesteśmy Bożą rodziną, powołaną do służenia jedynemu Panu i do głoszenia światu Jego Ewangelii".  "Sobór Watykański II - przypomniał Jan Paweł II - wezwał katolików, aby uważali członków innych Kościołów za "swych braci i siostry w Bogu". "To prawda - kontynuował papież - ciążą na nas dawne i obecne kontrowersje i utrzymujące się nieporozumienia. Jednak w duchu wzajemnego miłosierdzia mogą zostać przezwyciężone, ponieważ Bóg tego od nas żąda. Jest oczywiście potrzebny wyzwalający proces oczyszczenia pamięci".  "Błagamy Boga - powiedział Ojciec Święty - aby wybaczył nam za dawne i obecne sytuacje, w których synowie i córki Kościoła katolickiego zgrzeszyli czynem i zaniechaniem działania przeciwko ich prawosławnym braciom i siostrom".  W trakcie spotkania z episkopatem katolickim Grecji w ateńskiej nuncjaturze Jan Paweł II podkreślił rolę zamieszkałych w Grecji katolików, a zwłaszcza ich duszpasterzy w procesie jednoczenia chrześcijan.  Rzecznik prasowy Watykanu Joaquin Navarro-Valls powiedział, że "papież jest zadowolony z dotychczasowego przebiegu wizyty w Grecji" - podała włoska agencja ANSA. "Jeszcze dwa miesiące temu ta wizyta wydawała się nie do pomyślenia, półtora miesiąca temu - prawie niemożliwa, a dziś papież Jan Paweł II i arcybiskup Aten Chrystodulos podpisali wspólną deklarację" - skomentował Navarro-Valls w wypowiedzi dla mediów.  "Jeszcze raz papież przełamał bariery i pokierował historią. Oczywiście to jest także zasługa arcybiskupa Chrystodulosa" - dodał rzecznik. 

32864  Przywódca greckiego Kościoła prawosławnego arcybiskup Christodulos powiedział, że nie sprzeciwi się wizycie w Grecji papieża Jana Pawła II i zgodzi się na spotkanie z nim. Abp Christodulos powtórzył jednak, że "nie ma mowy", by jego Kościół wystosował zaproszenie do papieża.  Jan Paweł II od dawna pragnie odwiedzić Grecję w ramach pielgrzymki śladami św. Pawła Apostoła. W styczniu został oficjalnie zaproszony do tego kraju przez prezydenta Kostisa Stefanopulosa. 

47552  Po raz tysięczny w ciągu 23 lat pontyfikatu papież Jan Paweł II powita w środę z balkonu swojej letniej rezydencji wiernych zgromadzonych na audiencji generalnej. Informując o tym Watykan zaznaczył, że milenijna audiencja w letniej siedzibie papieskiej w Castel Gandolfo będzie 25. w tym roku. 

31533  W niedzielę papież Jan Paweł II oraz patriarcha Cylicji dla Ormian- katolików, Nerses Bedres (Piotr) XIX przewodniczyli w bazylice św. Piotra liturgii w obrządku ormiańskim. Okazją tej niezwykłej uroczystości jest obchodzona w tym roku 1700 rocznica chrztu Armenii- pierwszego kraju na świecie, który ogłosił chrześcijaństwo religią państwową.  Podczas mszy Jan Paweł II przekazał patriarsze Cylicji-zwierzchnikowi ormiańskiego kościoła katolickiego Nersesowi Piotrowi XIX, relikwie św. Grzegorza Oświeciciela-patrona Ormian. Część relikwii patrona, przechowywanych do niedawna w klasztorze w Neapolu, otrzymał podczas listopadowej wizyty w Watykanie najwyższy ormiański patriarcha Garegin II. Zostały one umieszczone w krypcie katedry w Erewanie. 

30166  Podczas rozważań przed niedzielną modlitwą Anioł Pański papież Jan Paweł II przypomniał słowa Chrystusa skierowane do św. Piotra: "Duc in altum" - wypłyń na głębię.  Papież powiedział, że takie samo zaproszenie kieruje do całego Kościoła po Roku Jubileuszowym. "Chrystus prowadzi nas w nowe czasy, kieruje na nadzieję, która związana jest z nowym milenium. (...) To szczególny okres, by na nowo zacząć życie duchowe bazujące na mocy i sile łaski przeżytej podczas Roku Jubileuszowego" - powiedział Jan Paweł II.  Po zakończeniu modlitwy papież przypomniał, że we Włoszech obchodzony jest w niedzielę 23 Dzień na rzecz życia. "To dzień szczególnej wrażliwości na wartość ludzkiego życia i pułapki, które mu zagrażają". Papież kolejny raz podkreślił nienaruszalność tej wartości. Powiedział, że każde dziecko jest "słowem danym rodzicom", które należy przyjąć i zrozumieć oraz "słowem skierowanym do całego społeczeństwa", któremu nadaje właściwą wartość i od którego oczekuje pomocy.  Przed spotkaniem z wiernymi na modlitwie Anioł Pański papież odwiedził parafię św. Alfonsa Marii de Liquori na północnych przedmieściach Rzymu. To pierwsza rzymska parafia, w której złożył wizytę po rocznej przerwie związanej z obowiązkami Roku Jubileuszowego. 

50550  Papież Jan Paweł II potępił wczoraj wtorkowe ataki terrorystyczne na Stany Zjednoczone i nazwał je "czarnym dniem w historii ludzkości". Zaapelował, by świat nie pozwolił zwyciężyć "spirali nienawiści i przemocy". Jan Paweł II bezprecedensowo rozpoczął swoją cotygodniową audiencję na placu Św. Piotra w Rzymie - od długiej, pełnej emocji mowy ostro potępiającej zamachy w USA. Zwykle papież odnosi się do aktualnych wydarzeń na świecie pod koniec audiencji. Jak mogło dojść do tak okrutnych wydarzeń? Ludzkie serce jest przepaścią, z której czasem wyłaniają się knowania pełne okrucieństwa, zdolne zniweczyć spokój i wydajne życie ludzi" - powiedział papież. Jan Paweł II, który wysłał we wtorek wieczorem kondolencje do prezydenta USA George'a W. Busha i narodu amerykańskiego, powiedział, że czasem, w takie sądne dni nawet wiara wydaje się niewystarczająca. Jednak zaapelował także, by ataki nie stały się początkiem fali przemocy.

24383  Papież Jan Paweł II wezwał w sobotę pracowników administracji rządowej, żeby nie poddawali się otępiającej biurokratycznej rutynie, ale dostrzegali przede wszystkim potrzeby pojedynczych osób. Papież przemawiał do kilku grupek pielgrzymów, którzy przybyli do Rzymu z okazji Jubileuszu Roku 2000. Wśród nich byli włoscy urzędnicy.  "Wkładajcie duszę nawet w najbardziej biurokratyczne zajęcia, dostrzegając za nimi przede wszystkim ludzi, ich problemy i cierpienia" - powiedział Ojciec Święty w czasie audiencji generalnej na Placu Św. Piotra.  "Nawet jeżeli musicie mieć do czynienia z papierami i dokumentami, suchymi przepisami i regulacjami, niech wasza praca stanie się okazją dla moralnego postępu" - zaapelował papież.

9806  Wielki mufti Mehmet Nuri Yilmaz, turecki przywódca religijny,  zaprosił papieża Jana Pawła II do złożenia wizyty w Turcji -  poinformował AFP turecki ambasador przy Stolicy Apostolskiej  Altan Gueven. "Zobaczymy, czy w przyszłym roku będę jeszcze żył" - odpowiedział  papież muftiemu w czasie rozmowy w Watykanie.

47491  Papież Jan Paweł II zaprosił młodych ludzi z całego świata do przyjazdu w 2002 roku do Toronto w Kanadzie na kolejne Światowe Dni Młodzieży.  "Drodzy młodzi przyjaciele, Toronto czeka na tych wszystkich z was, którzy mogą przyjechać" - głosi przesłanie papieskie opublikowane we wtorek w siedmiu językach. "W sercu wielokulturowego i wielowyznaniowego miasta będziemy mówili o Chrystusie jako jedynym Zbawicielu i głosić powszechne zbawienie, którego Kościół jest sakramentem" - napisał Jan Paweł II.  Watykan ogłosił, że papież weźmie udział w obchodach XVI Światowych Dniach Młodzieży w dniach 27-28 lipca 2002 roku. Kulminacją obchodów będzie Msza św., którą Jan Paweł II odprawi 28 lipca. 

17846  Wg dziennika Danzi poinformował o zdarzeniu papieskiego sekretarza, księdza Stanisława Dziwisza, a ten powiedział o tym papieżowi. Gdy Jan Paweł II objechał plac w swoim papamobilu, przyprowadzono do niego dziewczynę. "Il Messagero" pisze, że papież rozmawiał z nią, wypędzał z niej diabła i pozostał z nią pół godziny. Rzecznik Watykanu Joaquin Navarro-Valls poproszony o skomentowanie tej wiadomości oświadczył , że papież istotnie rozmawiał z dziewczyną  "kilka minut", ale o ile mu wiadomo, nie wykonywał żadnych egzorcyzmów.

27115  W czwartek, podobnie jak w środę, papież Jan Paweł II zaskoczył zebranych na placu św. Piotra pielgrzymów, wychylając się z okna swojej biblioteki, by ich pozdrowić i wspólnie z nimi odmówić Anioł Pański. 

39261  Jan Paweł II przybył we wtorek po południu na Maltę. Na lotnisku powitał go prezydent Guido di Marco. Jan Paweł II pozdrowił mieszkańców wyspy, przypominając jej stare chrześcijańskie tradycje.  W przemówieniu, od którego rozpoczął trzeci, ostatni etap swej pielgrzymki śladami św. Pawła, papież nawiązał do pobytu Apostoła na Malcie.  Po raz pierwszy Jan Paweł II odbył pielgrzymkę na Maltę - której niespełna 400-tysieczna ludność jest w 95 proc. katolicka - w dniach 25-27 maja 1990 r.   Przed odlotem na Maltę papież zakończył czterodniowy pobyt w Syrii ponownym apelem o pokój i pojednanie na Bliskim Wschodzie.  W czasie ceremonii pożegnania we wtorek przed południem na lotnisku w Damaszku papież po raz kolejny zwrócił się do "wszystkich zaangażowanych narodów i ich politycznych przywódców", by ostatecznie uznali, że konfrontacja nie przyniosła i nigdy nie przyniesie rozwiązania problemów regionu. 

16404  Po zakończeniu modlitwy na Anioł Pański w niedzielę w Castel Gandolfo papież Jan Paweł II serdecznie powitał obecnych tu uczestników "zjazdu rodzinnego": "Pozdrawiam moje środowisko tak bardzo oczekiwane" - powiedział. "Zjazd" tworzy grupa 120 osób - najbliższych przyjaciół papieża - jego studenci, serdeczni koledzy z krakowskiego środowiska, ci z którymi chodził na górskie wyprawy i pływał po mazurskich jeziorach. Przyjaciele przywieźli papieżowi w prezencie wiosło z tamtych czasów: " Hej, Boże, ile te wiosła mogłyby powiedzieć, ile wypowiedzieć, ile radości, ale też i smutku. Bardzo wam dziękuję za przybycie, ale i za to wiosło. 22 lata temu wypuściłem z rąk takie wiosło, żeby chwycić inne" - powiedział Jan Paweł II. Z powodu tych wspomnień papież zapomniał pozdrowić włoskich pielgrzymów i przypomniał sobie o nich dopiero po pożegnaniu i życzeniach dobrej niedzieli dla wszystkich.

49376  Papież Jan Paweł II określił zjawisko globalizacji jako "epokową zmianę", zaznaczając jednak, że musi ono znaleźć się pod kontrolą, by nie obróciło się przeciwko godności ludzkiej i wspólnemu dobru.  Papież napisał te słowa w posłaniu do 1500 młodych pielgrzymów, którzy rozpoczęli w Isola del Gran Sasso w środkowych Włoszech spotkanie poświęcone zagadnieniu globalizacji.  "W dzisiejszych czasach rozwój gospodarczy i techniczny zmierza w kierunku uczynienia z ludzkości ''globalnej wioski''" - napisał papież.

31743  Papież Jan Paweł II przyjął prezydenta Egiptu Hosniego Mubaraka. Wizyta odbyła się niemal dokładnie w rocznicę wizyty Jana Pawła II w Egipcie. Podczas spotkania z prezydentem Mubarakiem i towarzyszącą mu 16-osobową delegacją papież wspominał tę pielgrzymkę i mszę, którą 26 lutego 2000 roku celebrował u stóp biblijnej góry Synaj.  Wcześniej przez Jan Paweł II i Hosni Mubarak rozmawiali w cztery oczy. Rzecznik Watykanu Joaquin Navarro-Valls poinformował, że rozmawiano o sytuacji na Bliskim Wschodzie, w tym zwłaszcza o procesie pokojowym. 

20862  W poniedziałek mijają 22 lata od wyboru kardynała Karola Wojtyły na papieża. Ta rocznica, choć przypada w roku Wielkiego Jubileuszu 2000 lat chrześcijaństwa nie będzie obchodzona w żaden szczególny sposób.  W Watykanie, jak co roku, jest to dzień świąteczny. Na maszty wciągane są flagi państwowe, a papież i wszyscy pracownicy Watykanu odpoczywają. W tym dniu nie przewidziano audiencji ani oficjalnego wystąpienia.

27346  Lekarz Jana Pawła II wyraził zaniepokojenie jego stanem zdrowia. "Papież powinien się oszczędzać i wypocząć" - powiedział profesor Gianfranco Fineschi. Jego wypowiedź przytacza w środę włoska prasa. Profesor Fineschi operował papieża w 1994 roku, kiedy Jan Paweł II złamał sobie szyjkę kości udowej.  Jan Paweł II jest znany z tego, że się nie oszczędza. Prof. Fineschi powiedział, że papież jest osłabiony licznymi interwencjami chirurgicznymi i chorobą Parkinsona. "Ojciec Święty ma ciało z silną muskulaturą pływaka, ale bez pomocy bożej nie zdołałby zachować takiej aktywności" - uznał lekarz.

43186  Z okazji święta Bożego Ciała papież Jan Paweł II odprawił w czwartek po południu uroczystą mszę świętą na placu przed bazyliką św. Jana na Lateranie w Rzymie. Uczestniczyło w niej kilkadziesiąt tysięcy wiernych. W upale, który nie zelżał nawet do wczesnego wieczora, papież poprowadził następnie tradycyjną procesję z bazyliki lateraneńskiej do bazyliki większej Matki Bożej (Santa Maria Maggiore) w centrum miasta. 

13354  Papież Jan Paweł II zwrócił się do gubernatora stanu Wirginia z prośbą o ułaskawienie 33-letniego Dereka Rocco Bernabei, Amerykanina włoskiego pochodzenia skazanego na karę śmierci za zgwałcenie i zamordowanie własnej narzeczonej. Wyrok ma być wykonany 14 września.     O prośbie papieża, przekazanej gubernatorowi przez nuncjaturę apostolską w Stanach Zjednoczonych, poinformował rzecznik Watykanu Joaquin Navarro Valls.

20556  O zaprzestanie walk i powrót na drogę dialogu zaapelował ponownie papież Jan Paweł II. 

51518  Chronienie Jana Pawła II w czasie jego podróży zagranicznych jest prawdziwym utrapieniem dla odpowiedzialnych za to służb. Niepokój otoczenia papieża wzmaga się obecnie wraz ze wzrostem napięcia międzynarodowego spowodowanego groźbą wybuchu konfliktu zbrojnego w Azji Środkowej, w sąsiedztwie Kazachstanu i Armenii, krajów, do których dziś wybiera się Jan Paweł II.  Zdaniem komentatorów Watykan liczy przede wszystkim na bezpieczeństwo, jakie zapewnia papieżowi powszechny szacunek, którym się cieszy, oraz nie polityczny, lecz ściśle religijny i społeczny wymiar jego wizyt.  Specjaliści zwracają uwagę, że słabym punktem ochrony papieża jest zabezpieczenie przed ewentualnym atakiem, zwłaszcza samobójczym.

34331  Papież Jan Paweł II nadał w bazylice św. Piotra sakrę biskupią dziewięciu duchownym, wśród nich Polakowi Henrykowi Józefowi Nowackiemu, nuncjuszowi apostolskiemu w Słowacji. Biskup Nowacki - wieloletni pracownik Polskiej Sekcji Sekretariatu Stanu, został mianowany przez Jana Pawła II nuncjuszem apostolskim na Słowacji w lutym. Razem z papieżem nowych biskupów konsekrowali kardynałowie Angelo Sodano, watykański sekretarz stanu i Giovanni Battista Re, prefekt Kongregacji Biskupów. 

40479  81. urodziny papieża Jana Pawła II to w Watykanie normalny dzień pracy. Pracowały wszystkie biura i urzędy. Jedyną oznaką święta były flagi watykańskie na masztach. Także sam jubilat miał w piątek bardzo napięty program.  Ojciec święty spotkał się z pakistańskimi biskupami przebywającymi w Watykanie z wizytą "ad limina". Jeszcze przed południem przyjął także przedstawicieli europejskiego przemysłu samochodowego, wśród nich prezesa FIATA Gianniego Agnellego.  Jedynym urodzinowym akcentem w Watykanie był urodzinowy obiad, który jubilat zjadł w towarzystwie najbliższych współpracowników oraz przyjaciół. Zgodnie z tradycją Jan Paweł II zaprasza na taki obiad kardynałów Kurii Rzymskiej, którzy ukończyli 80 lat, wśród nich swojego przyjaciela kardynała Andrzeja Deskura.  Do Watykanu napływały od rana urodzinowe życzenia dla papieża. Depesze przesłali m.in. prezydent i premier Włoch. Podobno jednak najszybszy był Silvio Berlusconi - zwycięzca niedzielnych wyborów i przyszły premier.  W dniu 81. urodzin papież wezwał polityków i władze odpowiedzialne za sytuacje na Bliskim Wschodzie do wykazania "odwagi" w wysiłkach zmierzających do osiągnięcia pokoju i pojednania.

41440  Ponad 20 kolekcjonerów "papaliów" - pamiątek związanych z pontyfikatem papieża Jana Pawła II zjechało do Gostynia (wielkopolskie), by wziąć udział w I Ogólnopolskiej Konferencji Stowarzyszenia Kolekcjonerów Pamiątek Jana Pawła II. 

42570  Po 51 dniach biegu-pielgrzymki listonosz z Mazur dobiegł do Watykanu i spotkał się na audiencji generalnej z papieżem. Krzysztof Dudzis chciał w ten sposób uczcić drugą rocznicę pobytu w Ełku Jana Pawła II. 

3452  W sobotę papież spotkał się z rzymskimi studentami na placu  Świętego Piotra, by odmówić modlitwę różańcową. Dzięki łączom  satelitarnym w modlitwie uczestniczyła młodzież akademicka  innych krajów, w tym Polski. Po różańcu papież Jan Paweł II  zwracał się po kolei do młodzieży z poszczególnych krajów.  Amerykańskich studentów prosił, by chronili i strzegli godności  każdej ludzkiej istoty. "Kościół i społeczeństwo potrzebują  współczesnych apostołów w czasach szybkiego rozwoju takich  dziedzin, jak informacja, technologia, czy biomedycyna" -  powiedział Jan Paweł II. Przemawiając do polskich studentów  zgromadzonych na Jasnej Górze papież apelował o "odnowienie  ducha misyjnego" i przekazał jubileuszowe motto dla środowisk  akademickich: Uniwersytet dla nowego humanizmu.

20899  W strugach ulewnego deszczu papież Jan Paweł II pobłogosławił 8 par małżeńskich reprezentujących 5 kontynentów (wśród nich parę z Polski). Sakramentalne "si" nowożeńcy powiedzieli chórem stojąc rzędem przed Janem Pawłem II. Potem poszczególne pary w swoich ojczystych językach wypowiadały przed papieżem słowa przysięgi małżeńskiej. Pierwsi przysięgę składali Jolanta Palacz i Przemysław Janiszewski z Częstochowy, następnie pary z Korei, Filipin, Włoch, Kamerunu, Stanów Zjednoczonych, Australii i Meksyku. Wcześniej w homilii do rodzin papież przypomniał słowa z Księgi Rodzaju: "Nie jest dobrze by mężczyzna był sam, uczynię mu zatem odpowiednią dla niego pomoc". Jan Paweł II powiedział, że rodzina jest podstawową potrzebą człowieka. Podkreślił, że człowiekowi nie wystarczają czysto funkcjonalne kontakty z innymi ludźmi. Do pełni człowieczeństwa potrzebne są także kontakty interpersonalne, których podstawą jest bezinteresowność i zdolność do poświęceń. Jan Paweł II powiedział, że rodzina oparta jest nie tylko na wspólnocie małżeńskiej, lecz także na odpowiedzialnym i szczodrym otwarciu na nowe życie. "Dzieci są prawdziwą wiosną rodziny i społeczeństwa" - podkreślił papież przypominając hasło Jubileuszu Rodzin. 

5719  Premier Jerzy Buzek został w niedzielę przyjęty przez papieża  Jana Pawła II. Do spotkania doszło po kanonizacji siostry  Faustyny Kowalskiej, a przed uroczystym obiadem, którym Jan  Paweł II podejmował polskich gości. "Papież przekazał mi swoje uwagi na temat sytuacji w Polsce. Bardzo interesował się uroczystościami w Gnieźnie i spotkaniem  pięciu premierów; tym co Europa może przenieść do współczesności  z tamtej spuścizny sprzed tysiąca lat, a także w jaki sposób  ukształtować Europę by zachowała chrześcijańskie dziedzictwo" -  powiedział premier. Wieczorem w poniedziałek na spotkanie z Ojcem Świętym została  niespodziewanie zaproszona delegacja NSZZ "Solidarność" z  Marianem Krzaklewskim. Związkowcy przybyli do Rzymu na spotkanie  papieża ze światem ludzi pracy.

39115  Znany z kontrowersyjnych opinii włoski pisarz i publicysta Vittorio Messori zamieścił w poniedziałek w "Corriere della Sera" artykuł na temat obecnej pielgrzymki Jana Pawła II, przeprosin wobec prawosławnych i wizyty w meczecie. Polemiczny artykuł zatytułowany "Wielkie niebezpieczeństwo" zaczyna się słowami: "Miarka się przebrała: ten papież przesadza. Podróż ostatnich dni potwierdza to stwierdzenie.(...) Papież ryzykuje poniżenie Kościoła, kłania się prześladowcom, myli ekumenizm z synkretyzmem, gdzie jedna religia jest tyle samo warta, co inna". Messori zaznacza zaraz, że nie jest to jego osobista opinia, lecz zasłyszane opinie konserwatystów z Kurii Rzymskiej. Przytaczając opinię kościelnych przeciwników otwarcia papieża na inne religie Messori pisze: "Papież - prywatnie jako katolik może, a nawet musi przyjmować poniżenie, ale jako zwierzchnik Kościoła nie może pozwolić, by Kościół był poniżany. Tak stało się podczas tej pielgrzymki, gdy przyjęto niegrzeczne i obraźliwe warunki greckich wyznawców prawosławia". Na łamach tego samego dziennika watykanista Luigi Accattoli, komentując wizytę Jana Pawła II w damasceńskim meczecie także wspomina o watykańskiej opozycji, która "sprzeciwia się każdej reformie", a papież, który od początku pontyfikatu "otwiera drzwi i przekracza granice" musi często wykazywać się zdecydowaniem i stanowczością, by utrzymać wewnętrzną dyscyplinę w Kościele. Accattoli pisze, że zgoda muzułmanów na odwiedziny meczetu Omajadów była dość nieoczekiwana. Organizator pielgrzymki kardynał Roberto Tucci zwierzył się dziennikarzom, że jeszcze trzy miesiące temu nawet do głowy mu nie przyszło, że papież zostanie zaproszony do meczetu. Dlatego, gdy takie zaproszenie nadeszło, przyjęto je bez dyskusji na warunkach gospodarzy. "Ponieważ Jan Paweł II jest przekonany, że nie ma na świecie miejsc, do których jeden człowiek może zabronić drugiemu wstępu" - kończy swój komentarz Accattoli.

7050  Podczas środowej, cotygodniowej audiencji generalnej w Watykanie  panowała już urodzinowa atmosfera. Jan Paweł II przyjmował  życzenia od pielgrzymów i duchownych na Placu Świętego Piotra.  Polacy wołali: "Niech żyje papież!". Jan Paweł II podziękował  wszystkim, a do rodaków powiedział: "Dzisiaj myślą i sercem  obejmuję wszystkich moich rodaków w całej Polsce i na świecie.  Wszystkim dziękuję, wszystkim i każdemu z osobna, za modlitwę,  za duchowe ofiary, za solidarność, którymi mnie nieustannie  wspieracie. Staram się odwdzięczyć codzienną pamięcią w  modlitwie".

35678  Znaczeniu sakramentu pojednania w życiu kapłanów, a także osób świeckich, poświęcił papież Jan Paweł II tegoroczny List do Kapłanów na Wielki Czwartek. Prezentacji listu dokonał dominikanin ojciec Mirosław Ostrowski z Katolickiej Agencji Informacyjnej w poniedziałek na konferencji prasowej w siedzibie Sekretariatu Konferencji Episkopatu Polski w Warszawie. W Liście do kapłanów Jan Paweł II nawiązując do doświadczeń Wielkiego Jubileuszu, który przyniósł ożywienie sakramentu pojednania, ukazuje jego znaczenie oraz kierunki odnowy życia kapłańskiego. 

11482  Na Placu Św. Piotra odbyła się msza św., celebrowana przez Jana  Pawła II dla ok. 30 tys. Polaków, którzy przybyli do Rzymu z  Pielgrzymką Narodową z okazji Wielkiego Jubileuszu  chrześcijaństwa. Tuż obok papieskiego ołtarza miejsca zajęli niepełnosprawni,  którzy przybyli z Polski specjalnym pociągiem. Po prawej stronie  ołtarza zasiedli prezydent Aleksander Kwaśniewski, premier Jerzy  Buzek, marszałkowie Sejmu i Senatu Maciej Płażyński i Alicja  Grześkowiak, a także lider AWS Marian Krzaklewski.  W homilii Ojciec Święty zwrócił uwagę na los najbiedniejszych.  Apelował do władz, by pamiętały o nich w trudnym okresie reform  społecznych i gospodarczych. "Obowiązek wychodzenia naprzeciw  potrzebom ludzi pokrzywdzonych przez los spoczywa nie tylko na  politykach, przedsiębiorcach czy organizacjach charytatywnych,  ale na wszystkich, którzy w jakikolwiek sposób mogą zaradzić  biedzie innych" - powiedział rodakom Jan Paweł II. Papież prosił o pomoc dla rodzin wielodzietnych, ludzi starszych,  chorych i samotnych.  Jan Paweł II uczestniczył w wieczornym czuwaniu modlitewnym na  Placu Św. Piotra. Zupełnie nieoczekiwanie wyszedł do uczestników polskiej  Pielgrzymki Narodowej na samym początku wieczornego spotkania,  półtorej godziny wcześniej niż pierwotnie zapowiadano. Jan Paweł  II chciał wysłuchać koncertu. Podczas wieczornej uroczystości kardynał Glemp odnowił przysięgę  chrztu Polski. Potem uczestnicy pielgrzymki wysłuchali Apelu  Jasnogórskiego. Drugą, ponadgodzinną część stanowiło kolejne widowisko słowno- muzyczne pt. "Polska Droga Nadziei", poświęcone początkom  chrześcijaństwa w Polsce oraz drodze do niepodległości. Artyści  przypomnieli okresy niewoli, powstania narodowe, odzyskanie  niepodległości, potem okres komunizmu i narodziny "Solidarności". Papież w swym wystąpieniu polecił Ojczyznę opiece Matki Bożej,  Królowej Polski. Nawiązując do niedawnych obchodów milenium  chrztu Polski przypomniał wielkie postaci tysiąclecia, zaczynając  od podkreślenia zasług prymasa Stefana Wyszyńskiego. Papież wyraził pragnienie, aby "świadectwa troski o poszanowanie  ponadczasowych wartości nie zabrakło w wielopokoleniowym trudzie  kształtowania chrześcijańskiego oblicza nie tylko naszego narodu,  ale także całej Europy". Na zakończenie spotkania modlitewnego papież przyjmował kolejno  przedstawicieli wiernych, którzy ustawili się w procesji z  darami, a także osoby, które pomagały w organizacji pielgrzymki. 

22945  Papież Jan Paweł II przyjął na audiencji ormiańskiego patriarchę katolikosa Karekina II. Karekin II zaprosił Jana Pawła II do Eczmiadzyna - duchowej stolicy Armenii. Okazją do wizyty mógłby być jubileusz 1700-lecia chrztu Armenii, przypadający w przyszłym roku.  Patriarcha Ormian przebywa z czterodniową oficjalną wizytą w Watykanie.

5251  Z okazji 80. urodzin papieża Jana Pawła II Poczta Polska po raz  pierwszy w historii wspólnie z Pocztą Watykańską ma wydać trzy  znaczki.

34241  Syria oficjalnie zaprosiła Jana Pawła II do złożenia wizyty w dniach 5-9 maja - poinformowano w Damaszku. Zaproszenie, wystosowane przez prezydenta Syrii Baszara el-Asada, szef dyplomacji syryjskiej Faruk esz-Szaraa wręczył wysłannikowi Watykanu, kardynałowi Roberto Tucciemu. Podczas wizyty w Damaszku Jan Paweł II jako pierwszy papież w historii odwiedzi meczet. Będzie to słynny meczet Omajadów w stolicy Syrii. 

3584  W Watykanie odbyła się niecodzienna uroczystość, podczas której  papież Jan Paweł II otrzymał tytuł doktora honoris causa  krakowskiej Akademii Górniczo-Hutniczej. W uzasadnieniu decyzji o przyznaniu tego tytułu rektor AGH  profesor Ryszard Tadeusiewicz powiedział, że nauka papieża jest  także dla uczelni technicznej wskazówką, punktem odniesienia i  pomocą.  Napis na dyplomie wręczonym papieżowi głosi m.in.: "W uznaniu  ogromnych zasług w dziele głoszenia miłości i ładu moralnego we  wszystkich dziedzinach ludzkiej egzystencji". Papież dostał jeszcze pamiątkowy medal projektu krakowskiego  rzeźbiarza Karola Badyny. Medal, wykonany w brązie, przedstawia  Jana Pawła II uchylającego Drzwi Święte. W uroczystości uczestniczył minister edukacji Mirosław Handke.

26905  W bożonarodzeniowym orędziu Miastu i Światu (Urbi et Orbi) papież Jan Paweł II zaapelował w poniedziałek o położenie kresu wojnom i przemocy oraz przeciwdziałanie kulturze śmierci, w tym aborcji i eutanazji. "Dzieci bite, poniżane i opuszczane, kobiety gwałcone i wykorzystywane, młodzi, dorośli i starcy zepchnięci na margines życia, niekończące się szeregi wygnańców i uchodźców, przemoc i wojny w tylu zakątkach świata - oto grzechy, które wciąż zniekształcają oblicze ludzkości" - powiedział papież zgromadzonym na Placu Świętego Piotra wiernym. Podobnie jak podczas nocnej pasterki, Jan Paweł II wspomniał o konflikcie na Bliskim Wschodzie, "gdzie przemoc powoduje rozlew krwi i utrudnia drogę do pokoju". Przypomniał także o obecnej fali antychrześcijańskich ataków w Indonezji, gdzie "nasi bracia i siostry w wierze nawet w dniu Bożego Narodzenia przeżywają trudny czas bólu i cierpienia". Dodał jednak, że ciemności grzechu nie są nieprzeniknione. Na świecie bowiem wciąż dokonuje się wiele dobra. "Zachęcające jest zaangażowanie tych, którzy działają na rzecz przestrzegania praw człowieka i solidarności między różnymi kulturami oraz starają się o umorzenie zadłużenia państw najuboższych i zawarcie honorowych porozumień pokojowych między krajami pogrążonymi w niszczących konfliktach" - powiedział Jan Paweł II. Na zakończenie orędzia papież podkreślił, że Chrystus żąda od ludzkości na progu nowego tysiąclecia szacunku dla każdego człowieka, a szczególnie dla najmniejszych i najsłabszych, oraz zaprzestania wszelkich form przemocy, wojen, ucisku i zamachów na życie. Tegoroczne orędzie Urbi et Orbi papież wygłosił z Placu św. Piotra, a nie jak zazwyczaj z loży bazyliki św. Piotra. Na koniec uroczystości Jan Paweł II, wyraźnie zmęczony długą nocną pasterką, życzył całemu światu chrześcijańskiemu wesołych świąt w 59 językach.

13822  Po niedzielnej modlitwie Anioł Pański w Castel Gandolfo zwracając się do pielgrzymów z Hiszpanii papież Jan Paweł II potępił zamachy terrorystyczne ETA. 

19373  Papież Jan Paweł II zaapelował o szerszy dialog między największymi religiami świata, co jest sposobem na likwidowanie podziałów między ludźmi i narodami.  W liście skierowanym do uczestników 13. Międzynarodowego Spotkania Ludzi i Religii w Lizbonie, który odczytał w jego imieniu kardynał Edward Cassidy, papież napisał, że dialog pomaga ludziom skupić się na tym, co ich łączy. Dialog nie oznacza lekceważenia prawdziwych różnic, lecz zaprasza "wszystkich do umocnienia tej przyjaźni, która ani nie dzieli, ani nie wywołuje zakłopotania" - napisał Jan Paweł II. Podkreślił, że obecnie "dialog stał się już faktem, nawet jeśli jest jeszcze przed nami długa droga". Apel papieża przyjęto jako próbę złagodzenia napięcia, jakie wywołał w stosunkach między Kościołem katolickim i innymi wyznaniami dokument "Dominus Iesus" opublikowany na początku września przez watykańską Kongregację Nauki Wiary. 

2674  W utrzymanym w pojednawczym tonie wystąpieniu papież oświadczył,  że "nie jest sprawą przywódców religijnych proponowanie  technicznych formuł rozwiązywania problemów społecznych,  ekonomicznych i politycznych". "Religia nie jest i nie powinna  stawać się motywem przemocy, zwłaszcza gdy tożsamość religijna  pokrywa się z tożsamością narodową". "Wszystkie nasze religie  znają w tej czy innej formie złotą regułę: "Czyńcie innym  to, co chcielibyście, aby wam czyniono". Papież przypomniał, że  Ziemia Święta jest święta dla wyznawców judaizmu,  chrześcijaństwa i islamu. Dla nich wszystkich Jerozolima jest  miastem pokoju.  Jan Paweł II zapewnił, że Kościół katolicki pragnie podtrzymywać  szczery dialog religijny z wyznawcami judaizmu i islamu, choć  świadomy jest, że dawne nieporozumienia i krzywdy nadal ciążą na  stosunkach między wyznawcami tych trzech religii. "Ten dialog -  zapewnił papież - nie jest próbą narzucenia innym naszej  wizji". W czwartek rano Jan Paweł II odprawił prywatną mszę w  Wieczerniku w Jerozolimie, w miejscu, gdzie Jezus Chrystus  spożył z Apostołami Ostatnią Wieczerzę, ustanowił Eucharystię i  sakrament kapłaństwa. Wieczernik znajduje się na górze Syjon, na  południu jerozolimskiego Starego Miasta. Przed wizytą w Yad Vashem papież spotkał się w siedzibie  Wielkiego Rabinatu w Jerozolimie z wielkimi rabinami Izraela -  aszkenazyjskim Meirem Lau i sefardyjskim Eliahu Bakszi-Doronem.  Złożył również kurtuazyjną wizytę prezydentowi Izraela Ezerowi  Weizmanowi.

9313  Podczas niedzielnego spotkania z wiernymi papież Jan Paweł II  odniósł się do najważniejszych wydarzeń religijnych i  politycznych ostatnich dni.  Przed modlitwą Regina Caeli (Królowa Niebios), odmawianą w  okresie wielkanocnym, Jan Paweł II wyraził nadzieję na powodzenie  rozmów przywódców Korei Północnej i Południowej, którzy spotkają  się w tym tygodniu w Phenianie. Po zakończeniu niedzielnej modlitwy Jan Paweł II odniósł się do  wydarzeń w Kisangani w Kongu. "Mieszkańcy Kisangani stali się  ofiarami przemocy w walce między zbrojnymi frakcjami. Nie  oszczędzono też instytucji kościelnych. Są setki zabitych i  rannych" - powiedział Jan Paweł II.

47609  Około 21 tysięcy ministrantów i ministrantek z 11 krajów Europy uczestniczyło na watykańskim placu św. Piotra w jubileuszowej, tysięcznej audiencji generalnej papieża Jana Pawła II.  Organizatorem odbywającej się co pięć lat watykańskiej pielgrzymki ministrantów jest ich międzynarodowe stowarzyszenie "Coetus Internationalis Ministrantium" ("Międzynarodowy Krąg Ministrantów").  "Plac świętego Piotra jest dziś placem młodzieży. Pozdrawiam was serdecznie i cieszę się, że zorganizowano to spotkanie. Wasi rówieśnicy szukają światłości świata. Nie świećcie tylko w Kościele, ale zanieście Ewangelię wszystkim pogrążonym w ciemności, którzy przeżywają trudne momenty swego życia" - powiedział papież.  Jak się oblicza, podczas tysiąca środowych audiencji generalnych, Jan Paweł II spotkał się z ponad 16 milionami ludzi.

39782  Podczas spotkania z wiernymi na niedzielną modlitwę Regina Coeli, papież Jan Paweł II tylko jednym zdaniem przypomniał o przypadającej właśnie 20 rocznicy zamachu na swoje życie. Powiedział wiernym, że w niedzielę rano 34 diakonów z rzymskich seminariów przyjęło z jego rąk święcenia kapłańskie. Polecając ich opiece Matki Bożej Fatimskiej papież dodał: "Także ja doświadczyłem jej opieki 13 maja 20 lat temu". 

27947  Podczas pierwszej audiencji ogólnej po zakończeniu Wielkiego Jubileuszu papież Jan Paweł II zaapelował w środę o redukcję długów najuboższych państw świata i o solidarność z ubogimi. Papież w swoim wystąpieniu wracał do Roku Jubileuszowego i jego najważniejszych przesłań religijnych i społecznych. Mówił, że wiara bez działania na rzecz pokoju i sprawiedliwości i bez miłosierdzia jest daremna. Przypomniał, że Kościół podziela dążenie do sprawiedliwości, które rozbudziło się w tylu krajach współczesnego świata.

31534  Po niedzielnej modlitwie na Anioł Pański papież Jan Paweł II z okna swojej biblioteki zaapelował do wspólnoty międzynarodowej o pomoc dla Salwadoru dotkniętego trzecim w ostatnim czasie silnym trzęsieniem ziemi. Odniósł się także do sytuacji na Bliskim Wschodzie, gdzie, jak powiedział, "wciąż nasila się przemoc, (...)coraz więcej istnień ludzkich zostaje złożonych w ofierze zemsty i nienawiści, a perspektywy pokoju coraz bardziej się oddalają".  Papież wspomniał także o opublikowanym w sobotę liście do wiernych diecezji rzymskiej. Jan Paweł II dziękuje w nim za pomoc okazaną Kościołowi podczas Wielkiego Jubileuszu i zastanawia się w jaki sposób można by kontynuować jubileuszowe dzieło.

8689  Wydawnictwa papieskie i o papieżu ma gromadzić biblioteka  otwarta w sobotę w pokamedulskim klasztorze nad jeziorem Wigry  (Podlaskie). Prawie dokładnie przed rokiem Jan Paweł II  wypoczywał tam w czasie pielgrzymki do kraju	. Po wizycie Jana  Pawła II klasztor w Wigrach stał się ogromną atrakcją  turystyczną. W tym roku miejsca noclegowe wykupiono tam do  października.

44198  70 tysięcy wiernych, głównie Ukraińców, ale też przybyszów z Białorusi i innych krajów, brało udział na podkijowskim lotnisku "Czajka" we mszy, którą pod przewodnictwem papieża koncelebrowali ukraińscy biskupi greckokatoliccy. Mszę odprawiono w obrządku wschodnim. W czasie mszy Ojciec Święty, pogrążony w modlitwie, przysłuchiwał się liturgii eucharystycznej, którą odprawiał zwierzchnik grekokatolików, arcybiskup większy Lwowa kardynał Lubomyr Huzar i towarzyszący mu biskupi. Na ołtarzu umieszczono słynącą z czynienia cudów ikonę Matki Boskiej z Zarwanycy. To jej papież powierzał przed wyjazdem swoją pielgrzymkę.  W homilii, wygłoszonej po ukraińsku, Jan Paweł II wyraził podziw dla postawy duchowej narodu ukraińskiego i żywotności jego Kościoła. Modlił się też o jedność chrześcijan. Po raz kolejny przypomniał też rolę, jaką pod koniec pierwszego tysiąclecia odegrała Ruś Kijowska w ewangelizacji wschodniej Europy.  Papież nawiązał do uznawanego za jedną z największych postaci w dwudziestowiecznej historii narodu ukraińskiego Andrzeja Szeptyckiego - greckokatolickiego metropolity Lwowa w okresie międzywojennym i czasach II wojny światowej. "Wasza wywalczona ponownie niepodległość otworzyła nowy i obiecujący okres, który zobowiązuje Ukraińców do postawienia sobie za cel tego, o czym mówił metropolita Szeptycki - ''budowy rodzinnego domu'' ukraińskiego" - powiedział Jan Paweł II. "Od 10 lat wasz kraj jest wolny i niepodległy. Te 10 lat wykazało, że pomimo pokus przestępczości i korupcji, jego korzenie duchowe pozostają silne" - dodał. Po słowach "wolny i niepodległy" rozległy się brawa.  Jan Paweł II wyraził także nadzieję, że "Ukraina nadal będzie żywiła się ideałami moralności - osobistej, społecznej i kościelnej, służąc wspólnemu dobru, godności i samopoświęceniu, nie zapominając przy tym o Dziesięciu Przykazaniach Bożych".  Po mszy Jan Paweł II odwiedził Babi Jar niedaleko centrum Kijowa - miejsce masowego mordu ukraińskich Żydów pod koniec września 1941 r. Ojciec Święty złożył kwiaty i modlił się u stóp pomnika w formie menory. Masowe groby w Babim Jarze kryją prochy 100 - 120 tys. ofiar, w większości Żydów. Papieża, przybywającego do Babiego Jaru, powitali przedstawiciele społeczności Żydów ukraińskich. 

9483  Włochy ułaskawiły Turka Alego Agcę, który 19 lat temu usiłował  zabić papieża Jana Pawła II. Zamachowiec odleciał do Turcji,  gdzie ciąży na nim wyrok więzienia za zabicie dziennikarza. Papież wyraził zadowolenie z decyzji o ułaskawieniu. "Nalegał na  to od pewnego czasu. Nie jesteśmy zdziwieni. Jesteśmy bardzo  szczęśliwi" - powiedział rzecznik Watykanu, Joaquin Navarro- Valls.  Wiadomość o zwolnieniu Agca przyjął wybuchem radości. "Jestem  najszczęśliwszym człowiekiem na świecie. Dziękuję papieżowi,  dziękuję prezydentowi Włoch, spełniły się moje sny" - powiedział  zamachowiec. Ali Agca, turecki prawicowy ekstremista, dokonał zamachu na ży cie papieża 13 maja 1981 roku w czasie audiencji generalnej na  placu św. Piotra w Rzymie. Wystrzelił do Jana Pawła II  kilkakrotnie, ciężko go raniąc. Schwytany na miejscu zamachu Agca  został skazany na dożywotnie więzienie i dotychczas spędził za  kratami 19 lat i miesiąc. Tła zbrodniczego czynu Agcy nie udało  się wyświetlić. 

16362  Już drugi raz w ciągu tygodnia papież Jan Paweł II wrócił myślami do XV Światowych Dni Młodzieży, które zakończyły się tydzień temu w Rzymie.  Najpierw wspominał je podczas audiencji ogólnej w środę, a w niedzielę zwracając się do wiernych przed modlitwą na Anioł Pański w Castel Gandolfo powiedział: "Przez kilka dni w Rzymie biło serce młodych, którzy wzbudzali tu tak wielką sympatię. Byli radośni, uśmiechnięci, pełni pokoju, szacunku dla miasta i dla otoczenia, wsłuchani w przesłanie Chrystusa - to pokolenie, które z nowym zapałem wejdzie w trzecie tysiąclecie" - powiedział papież. Przypomniał, jak duże wrażenia zrobiło na wszystkich tak liczne uczestnictwo młodych w rzymskim spotkaniu. Przedłużeniem Dni Młodzieży papież nazwał jubileusz nauczycieli akademickich, który zacznie się w Rzymie w niedzielę 3 września pod hasłem: "Uniwersytet na rzecz nowego humanizmu".

23623  "Pokój jest fundamentalnym prawem każdego człowieka" - powiedział papież Jan Paweł II w homilii do żołnierzy i policjantów z 38 krajów, którzy uczestniczyli w niedzielę w uroczystej mszy z okazji swojego Jubileuszu.  Zwracając się do uczestników Jubileuszu papież powiedział, że powierzono im rolę strażników, których zadaniem jest przeciwdziałać zagrożeniom oraz promować sprawiedliwość i pokój.  Jan Paweł II powiedział, że żołnierze i policjanci niemal codziennie muszą stawiać czoła sytuacjom trudnym lub wręcz dramatycznym. Zachęcał ich, by nie tracili ufności w człowieka. Papież podziękował żołnierzom za udział w misjach pokojowych w krajach "zniszczonych przez absurdalne wojny" oraz za pomoc ludności dotkniętej klęskami żywiołowymi. 

5150  W piątek późnym popołudniem papież Jan Paweł  II przewodniczył wielkopiątkowej liturgii Męki Pańskiej w  bazylice Świętego Piotra. W trakcie nabożeństwa modlitwy  odmawiano w różnych językach, w tym także po polsku. Jeszcze wcześniej, tuż po południu, papież przez blisko godzinę  spowiadał wiernych w konfesjonale bazyliki świętego Piotra. Jan  Paweł II wysłuchał i rozgrzeszył dziesięcioro penitentów - trzy  kobiety i siedmiu mężczyzn różnych narodowości. Tradycji  wielkopiątkowego spowiadania pielgrzymów w głównej świątyni  katolicyzmu Ojciec Święty jest wierny od 20 lat. Wieczorem, zgodnie ze zwyczajem, wprowadzonym w 1964 przez  Pawła VI, Jan Paweł II poprowadził nabożeństwo Drogi Krzyżowej w  rzymskim Koloseum. W trakcie nabożeństwa na każdej z 14 stacji odczytuje się  rozważania na temat Męki Pańskiej. Tym razem, ze względu na  Rok Jubileuszowy 2000, napisał je sam Ojciec Święty. Zwykle  papież prosi o przygotowanie tych rozważań cenione przez siebie  osobistości duchowne i świeckie, wśród których bywają również  chrześcijanie niekatoliccy.    Setki wiernych uczestniczyły w procesji historyczną  Drogą Krzyżową, prowadzącą przez jerozolimskie Stare Miasto do  bazyliki Grobu Świętego, gdzie tradycja lokuje miejsce Męki  Pańskiej i pochówku Chrystusa. Procesję prowadził łaciński  patriarcha Jerozolimy, arcybiskup Michel Sabbah w asyście  zakonników franciszkańskich. Na całej trasie Drogi Krzyżowej (po łacinie Via Dolorosa -  Droga Bolesna) rozstawieni byli liczni izraelscy policjanci i  żołnierze, czuwający nad bezpieczeństwem wiernych.  Droga Krzyżowa, obejmująca 14 stacji, upamiętnia przejście  Jezusa Chrystusa z krzyżem ulicami Jerozolimy z pretorium (gdzie  Piłat wydał wyrok) do niewysokiego wzniesienia poza murami  miejskimi, zwanego Golgotą czyli Czaszką (bądź z łacińska  Kalwarią). Nazwa ta pochodzi przypuszczalnie od okolicznych  skał, które przypominają ludzkie czaszki. Na Filipinach - jedynym kraju azjatyckim o większości  katolickiej - odbyły się, jak co roku w Wielki Piątek, ludowe  przedstawienia Męki Pańskiej, w trakcie których ochotnicy dają  się przybijać gwoździami do krzyży. Widowiska te, traktowane  przez władze kościelne z rezerwą, przekształcają się coraz  bardziej w komercyjne imprezy dla turystów. Co najmniej 52 osoby odniosły obrażenia wskutek paniki, która  wybuchła podczas procesji wielkopiątkowej w  południowohiszpańskiej Sewilli. Według naocznych świadków, cała  sytuacja została sprowokowana przez grupki młodych awanturników,  którzy rozpuszczali fałszywe pogłoski. Tradycyjnej porannej procesji w Wielki Piątek na ulicach Sewilli  przyglądało się ok. 600 tysięcy osób. Myśląc, że procesja  została zaatakowana przez uzbrojonych bandytów, ludzie zaczęli w  panice uciekać, tratując po drodze innych.

13122  Po niedzielnej modlitwie Anioł Pański w Castel Gandolfo - pierwszej po powrocie z dwunastodniowych wakacji w Dolinie Aosty - papież Jan Paweł II nawiązał do bliskowschodnich rozmów pokojowych w Camp David.     Prosił, by prowadzący rozmowy mieli na uwadze prawa wszystkich stron konfliktu oraz przede wszystkim, by pamiętali o szczególnym duchowym charakterze Jerozolimy i jej miejsc świętych.     "Tylko specjalny status, zagwarantowany międzynarodowo, może zapewnić skuteczną ochronę tych miejsc i gwarantować wolność wiary i kultu wszystkim wiernym w tym regionie, a także tym, którzy przybywają tam ze wszystkich zakątków świata" - powiedział Jan Paweł II.     Izraelski MSZ natychmiast zareagował na te słowa, odrzucając papieski apel. "Nie ma tego w porządku dziennym" - powiedział w niedzielę Awiw Sziron, rzecznik ministra Dawida Lewiego. "Fakty dowiodły, że odkąd Izrael kontroluje święte miejsca, swoboda dostępu i kultu nigdy nie była większa" - dodał.     Palestyńczycy, którzy uznali słowa papieża za wyraz poparcia ich stanowiska, z zadowoleniem powitali tę wypowiedź Jana Pawła II. "Jest to znak od papieża, który jest najwyższym autorytetem chrześcijaństwa, że odrzuca on roszczenie Izraela do sprawowania władzy nad Jerozolimą" -podkreślił Hassan Abdel Rahman, wysłannik OWP do Waszyngtonu, często występujący w czasie negocjacji w Camp David jako rzecznik Palestyńczyków.

46049  Papież Jan Paweł II zaapelował podczas modlitwy Anioł Pański o sprawiedliwość, solidarność i pokój" w przededniu szczytu grupy G-8, czyli siedmiu potęg gospodarczych świata i Rosji. Papież, który spędza wakacje w Dolinie Aosty, na północnym zachodzie Włoch, wygłosił swój apel w obecności ok. 4 tys. ludzi, którzy mimo deszczu zgromadzili się na modlitwę z papieżem. Podczas wakacji w Dolinie Aosty niedzielna modlitwa Anioł Pański była jedynym publicznym wystąpieniem papieża.  Szczyt grupy G-8 zgromadzi przywódców USA, Rosji, Japonii, Francji, Niemiec, Wielkiej Brytanii, Włoch i Kanady. Przyciągnie też zapewne tysiące przeciwników globalizacji. 

193  Jan Paweł II oskarżył kraje dopuszczające przerywanie ciąży,  eutanazję, sterylizację i kontrolę urodzeń, że pozwalają na  "zalegalizowane przestępstwo". Było to jedno z najostrzejszych  wystąpień papieża w tej sprawie. "Należy zmienić niesłuszne prawa, które legitymizują i tolerują  podobne gwałty" - powiedział papież, przyjmując w Watykanie  członków papieskiej Akademii na rzecz życia, którzy zebrali się,  by uczcić piątą rocznicę papieskiej encykliki "Evangelium  Vitae", wydanej w 1995 roku.

33546  Podczas uroczystej mszy na placu św. Piotra papież Jan Paweł II beatyfikował w niedzielę 233 hiszpańskich męczenników za wiarę, którzy ponieśli śmierć podczas wojny domowej w latach 1936-1939.  Nigdy dotąd w historii Kościoła katolickiego nie ogłoszono równocześnie błogosławionymi tak dużej liczby osób.  W swej homilii w języku hiszpańskim, papież zdecydowanie potępił terroryzm, nazywając go "wrogiem ludzkości".  Nowi błogosławieni to księża, zakonnicy i działacze Akcji Katolickiej, zamordowani przez wojska republikańskie.

40216  Wspominając swą ostatnią podróż Jan Paweł II szczególnie zwracał uwagę na jej ekumeniczny charakter. "Wszędzie chciałem wyrazić Kościołom prawosławnym wielki szacunek ze strony Kościoła katolickiego wraz z życzeniem, by pamięć o dawnych przewinieniach przeciwko jedności została oczyszczona i ustąpiła miejsca pojednaniu i braterstwu. Miałem także sposobność potwierdzić szczere otwarcie Kościoła wobec wyznawców islamu, z którymi łączy nas uwielbienie jednego Boga" - powiedział papież.  Do najważniejszych wydarzeń sześciodniowej pielgrzymki papież zaliczył m.in. wizytę na ateńskim Areopagu i odczytanie tam deklaracji, którą podpisał wspólnie z prawosławnym arcybiskupem Aten i całej Grecji Chrystodulosem. Papież podkreślił, że "zawierała ona apel do narodów Europy, by nie zapominały o swoich chrześcijańskich korzeniach".  Papież Jan Paweł II zaapelował o pojednanie na Bliskim Wschodzie i wezwał strony konfliktu do rezygnacji z aktów zemsty.

31631  Biskupi tureccy, występując również w imieniu władz tureckich, zaprosili papieża Jana Pawła II do odwiedzenia ich kraju.  W Turcji dominuje islam. 99 proc. ludności to wyznawcy tej religii (sunnici). Chrześcijanie stanowią 0,3 proc. mieszkańców.  Jan Paweł II, który odwiedził już Turcję w listopadzie 1979, mówił w przeszłości, że skłonny jest ponownie udać się do tego kraju. 

36970  Jak zawsze w Wielki Piątek, papież spowiadał wiernych w bazylice św. Piotra. Do spowiedzi u Jana Pawła II przystąpiło 12 osób (6 mężczyzn i 6 kobiet) wybranych z kolejek, które od rana ustawiały się do konfesjonałów w Bazylice Watykańskiej.  Papież spowiadał w 5 językach: po włosku, angielsku, hiszpańsku, portugalsku i po polsku.  Podobnie jak w ostatnich latach, także tym razem do bazyliki nie wpuszczono kamer ani dziennikarzy. Krótki fragment spowiedzi sfilmowała jedynie Telewizja Watykańska. 

37319  Podczas środowej audiencji ogólnej na placu św. Piotra Jan Paweł II zaapelował o pokój na Bliskim Wschodzie. Na spotkanie z wiernymi, papież przyleciał w środę rano helikopterem z Castel Gandolfo, gdzie przez dwa dni odpoczywał po trudach Wielkiego Tygodnia i świąt Wielkanocnych. Po katechezie poświęconej kontemplacji oblicza Zmartwychwstałego i pozdrowieniach w kilku językach papież powiedział, że szczególnie teraz, w okresie świątecznym, nie możemy nie odczuwać solidarności z ludnością Bliskiego Wschodu, która cierpi z powodu zbrojnej przemocy i prześladowań. "Zgiełk broni trzeba zastąpić głosem rozsądku i wiedzy. Szczera uwaga wobec uzasadnionych dążeń wszystkich narodów i skrupulatne przestrzeganie praw międzynarodowych to jedyny sposób, wznowić rozmowy pokojowe i by zwaśnione narody powróciły na drogę braterstwa" - powiedział papież.

34517  Papież Jan Paweł II poświęcił krzyż, który włoska ekspedycja zabierze wkrótce na Biegun Północny. Podczas świąt wielkanocnych pierwszy raz w historii na biegunie odprawiona zostanie msza święta pod papieskim krzyżem. Krzyż, który stanie na Biegunie, ma dwa metry wysokości. Pod nim przedstawiona jest figura Jana Pawła II. 

22615  O możliwości, że w czasie świąt 80-letni Jan Paweł II ogłosi, iż w przyszłym roku odchodzi, pisał w sobotę niemiecki dziennik "Bild". Według gazety, "Watykan przygotowuje się do tego kroku z powodu złego stanu zdrowia papieża".  "To całkowicie bezpodstawna informacja" - oświadczył Navarro Valls. "Ze swej strony mogę potwierdzić, że papież pojedzie na Ukrainę w czerwcu" - powiedział, podkreślając, że jest to dowód, iż Jan Paweł II zamierza nadal sprawować swój urząd.

18444  Papież Jan Paweł II zaapelował o większą wrażliwość społeczeństw na potrzeby ludzi starszych z okazji obchodzonego w ramach Roku 2000 Jubileuszu ludzi "trzeciego wieku". "Wiele jeszcze można uczynić dla zwiększenia wrażliwości na potrzeby osób starszych" - powiedział papież, sam 80-latek, zwracając się do przedstawicieli swego pokolenia w ramach obchodów Roku Jubileuszowego. Godność ludzi u zmierzchu ich życia powinna być respektowana wszędzie, gdziekolwiek się oni znajdują - powiedział papież do 40 tys. wiernych, zgromadzonych na nabożeństwie na Placu św. Piotra.

12469  celów". "Jesteśmy powołani do tego, aby tworzyć większe dobro. Świat potrzebuje dobra" - powiedział bp Dydycz. Do Ojca Świętego Jana Pawła II uczestnicy pielgrzymki skierowali telegram, zapewniając papieża o "pełnym synowskim oddaniu" i modlitwie we wszystkich jego intencjach. 

48657  Papież Jan Paweł II, potępiając "brutalizację" konfliktu izraelsko-palestyńskiego, zaapelował do wojskowych i politycznych przywódców obydwu stron do działań na rzecz "przyszłości pokoju". Papież, który przebywa na wypoczynku w Castel Gandolfo, przypomniał, że problemy Bliskiego Wschodu nie mogą być rozwiązywane poprzez przemoc.

35017  Watykan potwierdził pielgrzymkę papieską śladami św. Pawła Apostoła w maju do Grecji, Syrii i na Maltę.  Papież Jan Paweł II odleci do Aten 4 maja. Następnego dnia przybędzie do Damaszku, stolicy Syrii, 8 maja odwiedzi Maltę i 9 maja powróci do Rzymu.  Będzie to pierwsza zagraniczna podróż Jana Pawła II od ubiegłorocznej pielgrzymki do Ziemi Świętej.  Wizycie papieża w Grecji zdecydowanie sprzeciwiał się do tej pory grecki Kościół prawosławny. Zmienił zdanie dopiero po zaproszeniu wystosowanym do Jana Pawła II w styczniu tego roku przez prezydenta Grecji Kostisa Stefanopulosa. 

5720  Ponad sto tysięcy wiernych uczestniczyło w niedzielę we mszy na  Placu Świętego Piotra, podczas której papież Jan Paweł II  kanonizował siostrę Faustynę Kowalską. Była to pierwsza taka  uroczystość w Roku Jubileuszowym.	 Siostra Faustyna Kowalska jest pierwszą świętą, która była  rodowitą Polką. Trzy pozostałe polskie święte: królowa Jadwiga,  księżna Kinga i księżna Jadwiga Śląska, były cudzoziemkami. 

38095  Ponad tysiąc Greków z flagami narodowymi, ikonami i drewnianymi krzyżami protestowało w Atenach przeciwko zbliżającej się dwudniowej wizycie w Grecji papieża Jana Pawła II. Papież ma odwiedzić Grecję w dniach 4-5 maja, na początku swej pięciodniowej pielgrzymki śladami św. Pawła Apostoła, której trasa prowadzi również do Syrii i na Maltę. Wizycie papieża w Grecji zdecydowanie sprzeciwiał się grecki Kościół prawosławny. Zmienił zdanie dopiero po zaproszeniu wystosowanym do Jana Pawła II w styczniu przez prezydenta Grecji Kostisa Stefanopulosa. 

44100  Przemówienie powitalne papieża Jana Pawła II, jak rzadko kiedy podczas jego zagranicznych pielgrzymek, wyrażało hołd dla wartości duchowych kraju-gospodarza. W kontekście niedawnych jeszcze gwałtownych konfliktów ukraińskiego prawosławia z katolicyzmem obu obrządków papież wezwał też do pojednania i współpracy chrześcijan dla duchowego dobra całego narodu. Przemówienie wygłosił w bardzo poprawnym języku ukraińskim. "Przybywam do was, drodzy obywatele Ukrainy, jako przyjaciel waszego szlachetnego narodu. Przybywam jako brat w wierze, by objąć wszystkich chrześcijan, którzy wśród najcięższych udręk zachowali wierność Chrystusowi. Przybywam w miłości, by wyrazić wszystkim synom i córkom tego narodu o wszelkich kulturalnych i religijnych tradycjach mój szacunek i serdeczną przyjaźń. Pozdrawiam ciebie, Ukraino, dzielny i nieustępliwy świadku przywiązania do wartości wiary. Ile wycierpiałaś, by obronić w trudnych czasach wolność wyznawania wiary!" - powiedział Jan Paweł II.  "Winszuję mu [narodowi ukraińskiemu] odzyskanej niepodległości i składam dzięki Bogu, że nastąpiło to bez przelewu krwi." Witając ukraińskich biskupów katolickich obu obrządków papież przypomniał "niezwykłe brzemię cierpień", jakie znosili w przeszłości wraz ze swymi wiernymi. Zwracając się do prawosławnych Jan Paweł II zapewnił, że przybywa jako pielgrzym pokoju i braterstwa, a nie po to, by szerzyć prozelityzm. Stwierdzając, że dziejach stosunków między "Kościołem rzymskim i Kościołem kijowskim" notowano także "smutne czasy, gdy obraz Bożej miłości był zaciemniony" papież wezwał do pojednania i międzyreligijnego dialogu. "Pochylając się przed naszym jedynym Panem, uznajmy nasze błędy. Prosząc o wybaczenie za błędy, popełnione zarówno w bliższej, jak i dalszej przeszłości, oferujmy w zamian wybaczenie za doznane zło. Najbardziej gorliwym życzeniem, jakie podnosi się z mego serca jest, by błędy przeszłości nigdy nie powtórzyły się w przyszłości" - zaapelował papież. Po zakończeniu ceremonii powitania papież udał się do nuncjatury apostolskiej, po drodze zatrzymując się i wstępując do greckokatolickiej kaplicy św. Mikołaja w Kijowie. Według legendy pochowany jest w niej książę Askold, którego kronikarze wymieniają jako pierwszego chrześcijańskiego władcę Rusi. Ostatnim punktem sobotniego programu było wieczorne spotkanie Ojca świętego z prezydentem Kuczmą i ukraińską elitą polityki, biznesu, kultury i nauki w Pałacu Maryjskim w Kijowie. Papież zaapelował na tym spotkaniu o nieuleganie pokusie nadużywania władzy, o szanowanie godności każdego człowieka i sprawiedliwy podział dóbr materialnych. Na spotkaniu zabrakło wiele znanych osobistości, jak poetka Lina Kostenko, prawosławny intelektualista Jewhen Swerstiuk czy filozof Myrosław Popowycz. Wszystkie te osoby znane są z krytycznych wystąpień pod adresem prezydenta Kuczmy.

9805  - dowiedział się PAP z kół zbliżonych do Watykanu.  Tekst komentarza jest już gotowy, ale Watykan zwleka z  publikacją.  W piątek papież Jan Paweł II przyjął na audiencji biskupa Fatimy  Serafima de Souse Ferreire. Źródła watykańskie zaprzeczają  jednak, że wizyta fatimskiego biskupa ma bezpośredni związek z  przygotowaniami do opublikowania treści trzeciej tajemnicy. Oficjalnie mówi się, że biskup Ferreira przyjechał do Rzymu by  podziękować papieżowi za wizytę w sanktuarium 13 maja br. 

37840  Władze Lwowa wstępnie obliczyły, że w trakcie czerwcowej wizyty papieża Jana Pawła II do miasta przybędzie prawie 2 milionów pielgrzymów, w tym z Polski co najmniej 200 tysięcy. Największym problem przed pielgrzymką jest wysiedlenie z pomieszczeń pałacu biskupiego (w którym ma zatrzymać się papież) 27 rodzin, które zakwaterowano tu po likwidacji Ukraińskiego Kościoła Greckokatolickiego (Bizantyjsko-Ukraińskiego) w 1946. Jako wariant zapasowy lwowskiej siedziby papieża przygotowywany jest jeden z podlwowskich klasztorów. Sprawa jest jednak delikatna, gdyż klasztor należy do Kościoła rzymskokatolickiego. Tymczasem dla Kościoła greckokatolickiego, który zrobił najwięcej, aby doszło do wizyty Jana Pawła II na Ukrainie, jest sprawą honoru, by papież zatrzymał się w historycznej siedzibie greckokatolickich biskupów, czyli w pomieszczeniach przy XVII-wiecznym soborze św. Jura (Jerzego). 

20212  W bazylice św. Jana na Lateranie rozpoczął się w piątek po południu Jubileusz Biskupów, obchodzony w ramach Wielkiego Jubileuszu Roku 2000. Z okazji tych uroczystości z Fatimy przywieziono do Rzymu cudowną figurę Matki Boskiej. W niedzielę podczas uroczystej mszy papież Jan Paweł II wraz z biskupami zawierzy świat jej opiece. W jubileuszu będzie uczestniczyć tysiąc pięciuset (z 4,5 tys.) biskupów z całego świata, w tym około 40 z Polski. Swój udział zapowiedzieli m.in. kardynałowie Franciszek Macharski i Henryk Gulbinowicz, arcybiskupi Tadeusz Gocłowski, Stanisław Szymecki i Alfons Nossol oraz biskupi Piotr Libera i Jan Chrapek. Nie będzie prymasa Józefa Glempa, który przebywa z wizytą w Chicago.

39826  W rozważaniu przed niedzielną modlitwą Regina Coeli, papież Jan Paweł II zaapelował o położenie kresu przemocy na Bliskim Wschodzie.  Papież powiedział, że wiadomości nadchodzące z Bliskiego Wschodu, kładły się cieniem na pielgrzymce do Grecji, Syrii i na Maltę, którą odbył w dniach 4-9 maja.  "Znaleźliśmy się w obliczu absurdalnej spirali przemocy. Każdy dzień sieje śmierć i oddala błogosławiony dzień, gdy wszyscy będą mogli spojrzeć sobie w twarz i iść wspólną drogą jak bracia" - powiedział Ojciec Święty.  Jan Paweł II zaapelował do wspólnoty międzynarodowej by jako swój obowiązek potraktowała pomoc stronom konfliktu i "rozerwanie niemoralnego łańcucha prowokacji i represji". 

21382  Zdaniem sekretarza generalnego Episkopatu Polski bp Piotra Libery, pontyfikat Jana Pawła II "posiada charakter prorocki". W taki sposób biskup określił obecny pontyfikat w wypowiedzi dla PAP z okazji przypadającej w niedzielę 22 rocznicy rozpoczęcia posługi apostolskiej Jana Pawła II. Wg biskupa oznacza to, iż ten pontyfikat, a konkretnie Jan Paweł II "przygotowywał i nadal przygotowuje Kościół i świat do wejścia w III Tysiąclecie. "My, Polacy - jako rodacy Ojca Świętego, oprócz modlitwy i wdzięczności wobec Boga - w dniu 22 rocznicy pontyfikatu Jana Pawła II - winniśmy podjąć wysiłki osobiste i wspólnotowe, by ciągle na nowo poznawać to, co Ojciec Święty mówi do nas, aby to prorockie przesłanie Jana Pawła II do świata, do Polski i do konkretnego człowieka wcielać w życie - mówił sekretarz Episkopatu. - Powinniśmy się nauczyć nie tylko kochać Ojca Świętego, ale przede wszystkim słuchać tego, co on do nas konkretnie mówi. Musimy nauczyć się czytać, poznawać i interpretować teksty Jana Pawła II, które do nas kieruje i starać się na miarę naszych możliwości, każdy w swoim środowisku, czy to zawodowym, czy też uniwersyteckim, wprowadzać je w czyn."

9707  Ponad dwie godziny, znacznie dłużej niż planowano, trwał obiad w  watykańskiej Auli Pawła VI, na który papież Jan Paweł II zaprosił  200 ubogich. Dopiero o godz. 16.00 pięć autokarów, którymi  przywieziono gości, odjechało z Watykanu. Jan Paweł II osobiście  rozmawiał z każdym uczestnikiem obiadu, każdego obdarował  upominkiem: różańcem i kopertą zawierającą 100 tysięcy lirów -  około 200 złotych.

11713  Papież Jan Paweł II powiedział, że sobotnia parada  homoseksualistów w Rzymie to "obraza wartości chrześcijańskich".  Podkreślił, że Kościół katolicki uznaje homoseksualizm za  "sprzeczny z prawem natury". "W imieniu Kościoła Rzymskiego muszę wyrazić smutek z powodu  znieważenia Wielkiego Jubileuszu roku 2000 i obrażenia wartości  chrześcijańskich w mieście, które jest tak drogie sercom  katolików całego świata" - powiedział papież przemawiając w  niedzielę do dziesiątków tysięcy pielgrzymów zebranych na Placu  Św. Piotra w Watykanie. Jednocześnie papież przytoczył fragment Katechizmu mówiący, że  homoseksualistów powinno się traktować z szacunkiem, współczuciem  i delikatnością oraz unikać wobec nich przejawów niesprawiedliwej  dyskryminacji. Homoseksualiści z całego świata zjechali do Rzymu w zeszłym  tygodniu, by domagać się większych praw dla siebie i legalizacji  swoich związków. W sobotę parada homoseksualistów przeszła przez  miasto.

26639  Ponad 20 tys. osób uczestniczyło w audiencji ogólnej na placu św. Piotra. Wszystkim pielgrzymom papież życzył wesołych świąt.  "Wesołych świąt dla wszystkich pielgrzymów z Polski, zwłaszcza z Podhala. Do siego roku" - powiedział po polsku. W audiencji uczestniczył także zespół Trebunie Tutki, który zagrał papieżowi tytułową piosenkę ze swojej ostatniej płyty "Podniesienie".  W swojej katechezie papież mówił o Bożym Narodzeniu i o Betlejem.  "Zaśpiewaliśmy papieżowi z głębi góralskiego serca. Jak górale góralowi. Mimo, że urodził się w Wadowicach ma góralską duszę, był i pozostał góralem. Pamiętam, kiedy jeszcze jako kardynał przyjeżdżał do nas do Poronina i opowiadał o swych wędrówkach po Tatrach" - wspominał Krzysztof Trebunia-Tutka. 

9404  Podczas audiencji powitalnej dla nowego ambasadora Indonezji w  Watykanie papież Jan Paweł II upomniał się o prawa tamtejszych  chrześcijan. Potępił przy tym przemoc wobec chrześcijan z  indonezyjskiego archipelagu Moluków i wezwał do sprawiedliwego  rozwiązania kwestii uchodźców z Timoru Wschodniego. "Mam nadzieję, że zobowiązanie pańskiego kraju do demokracji i  większej praworządności w organach rządu i administracji  przyczyni się do postępu narodu oraz wspierania społecznej  harmonii i pojednania" - oświadczył papież ambasadorowi Widodo  Sutiyo. Dominującą religią w Indonezji jest islam. W kraju tym mieszka  więcej muzułmanów niż w jakimkolwiek innym państwie świata.

30558  Podczas audiencji ogólnej papież Jan Paweł II kolejny raz poparł darowywanie organów i zaapelował o takie akty.  Pozdrawiając grupę z włoskiego Stowarzyszenia Przeszczepów Wątroby Jan Paweł II wyraził nadzieję, że "coraz więcej chorych będzie mogło przeżyć dzięki większej liczbie darowanych organów".  Na zakończenie audiencji papież po polsku pozdrowił rosyjskich biskupów katolickich, którzy przyjechali z wizytą "ad limina apostolorum" - do progów apostolskich. Jest to pierwsza od upadku Związku Radzieckiego wizyta ad limina biskupów z Rosji.

33209  Papież w czerwcu 1999 roku wyraził życzenie udania się do Grecji "jako zwykły pielgrzym", śladami Apostoła Pawła, który głosił kazania na wzgórzu Pnyks, naprzeciwko Akropolu. Jan Paweł II został oficjalnie zaproszony do Grecji w styczniu br. przez greckiego prezydenta Kostisa Stefanopulosa w czasie audiencji, na której przyjął go w Watykanie. 

44403  Celebrowana na lwowskim hipodromie z udziałem blisko półtora miliona wiernych beatyfikacyjna msza święta była najważniejszym wydarzeniem piątego, ostatniego już dnia historycznej pielgrzymki papieża Jana Pawła II na Ukrainę. W czasie mszy, odprawionej w obrządku bizantyjskim wspólnie z hierarchami greckokatolickimi, papież beatyfikował 28 grekokatolików, z których wszyscy z wyjątkiem dwojga zostali zamordowani lub byli prześladowani w czasach sowieckich. Wśród obecnych na liturgii wiernych był także prezydent Ukrainy Leonid Kuczma.  Ojca Świętego powitał arcybiskup większy Lwowa, kardynał Lubomyr Huzar. W wystąpieniu przypomniał "bezbożny reżim" i prześladowania religii, szczególnie grekokatolików, na Ukrainie w okresie władzy radzieckiej. Podziękował papieżowi, a także jego poprzednikom na Stolicy Piotrowej, za wsparcie udzielane Kościołowi greckokatolickiemu na Ukrainie. Podkreślił wielkie znaczenie duchowej i kanonicznej więzi, łączącej ukraińskich wiernych ze Stolicą Apostolską. Przeprosił za krzywdy, których w przeszłości inni doznali od grekokatolików.  Na zakończenie mszy św. Jan Paweł II pozdrowił w kilku językach, również po polsku, pielgrzymów, którzy przybyli do Lwowa, by uczestniczyć w liturgii. Następnie do papieża podchodzili wierni z darami. Jako pierwszy zbliżył się prezydent Leonid Kuczma, który podziękował Janowi Pawłowi II za przybycie na Ukrainę.  Po południu, przed udaniem się na lotnisko, Ojciec Święty odbył w lwowskim soborze św. Jura krótką prywatną rozmowę z Kuczmą i modlił się w tamtejszej krypcie wielkiego pasterza Kościoła greckokatolickiego, metropolity Andrzeja Szeptyckiego (1865-1944).  W pożegnalnym przemówieniu na lotnisku we Lwowie papież wyraził wdzięczność wobec Ukraińców za "obronę Europy" i "heroiczne świadectwo wiary". Przypomniał swoje własne słowa z 1989 roku, że niemożliwa jest "Europa pokoju i poszerzania cywilizacji bez wzajemnego oddziaływania i współudziału różnych, choć wzajemnie uzupełniających się wartości", charakterystycznych dla narodów Wschodu i Zachodu. Następnie zwrócił się do Ukraińców, dodając im otuchy i prosząc o ufne spojrzenie w przyszłość.  Papież powrócił wczoraj wieczorem do Rzymu. Po dwugodzinnym locie ze Lwowa Boeing 737 Międzynarodowych Linii Lotniczych Ukrainy wylądował na lotnisku w Rzymie tuż przed godziną 20 czasu polskiego.

4051  Podczas uroczystej mszy w bazylice Świętego Piotra papież Jan  Paweł II wyniósł w niedzielę na ołtarze pięcioro nowych  błogosławionych. Poprzednia taka uroczystość odbyła się 5 marca.  Wówczas Jan Paweł II beatyfikował 44 męczenników za  wiarę. Pięcioro nowych błogosławionych: Anna Rosa Gattorno, Maria  Elisabeth Hasselblad, Mariano de Jesus Euse Hoyos, Mariam   Theresia Chiramel Mankidiyan i Francesco Saverio Seelos zostało  wyniesionych na ołtarze nie za męczeństwo, lecz za służbę Bogu.  Większość z nich poświęciła życie opiece nad ubogimi,  odrzuconymi i prześladowanymi.

29249  "Oczekujemy Waszą Świątobliwość w Atenach, w Grecji. Chcemy by do wizyty doszło jak najszybciej" - powiedział w środę podczas wieczornej audiencji w Watykanie prezydent Grecji Kostis Stefanopulos.  Papież podziękował za zaproszenie. Rozmowa w cztery oczy między Janem Pawłem II a prezydentem Grecji trwała pół godziny.   Wydaje się, że wizyta papieża w Grecji, o której od dawna mówi się w Watykanie staje się coraz bardziej prawdopodobna.  W liście apostolskim "O pielgrzymowaniu do miejsc związanych z historią zbawienia" Jan Paweł II pisał: "byłoby dobrze odwiedzić Ateny, gdzie na Areopagu apostoł Paweł wygłosił wspaniałą mowę, uznawaną za najważniejszy symbol spotkania Ewangelii z ludzką kulturą." 

4040  Papież Jan Paweł II przyjął w sobotę prezydenta RP Aleksandra  Kwaśniewskiego na oficjalnej audiencji w Watykanie. Wizyta  zaczęła się od ceremonii powitania na dziedzińcu Św. Damazego.  Orkiestra watykańska odegrała hymny polski i watykański.  Prezydenta witał szambelan i gwardia szwajcarska. Aleksander  Kwaśniewski był dotychczas dwukrotnie w Watykanie, jednak obie  wizyty były prywatne i ceremonie powitalne były znacznie  skromniejsze. Po powitaniu prezydent Kwaśniewski przeszedł przez Stanze  Rafaela i Salę Małego Tronu do biblioteki papieskiej. Na progu  powitał go Jan Paweł II. "Przywożę najserdeczniejsze  pozdrowienia z Polski" - powiedział prezydent. Audiencja zaczęła się od rozmowy w cztery oczy, trwała 30 minut.  Jan Paweł II interesował się sytuacją w Polsce i u naszych  sąsiadów. Rozmawiano o przystąpieniu Polski do Unii Europejskiej.  Watykańska dyplomacja, a przede wszystkim sam papież, gorąco  popiera nasze dążenia. Już po spotkaniu prezydent podkreślał, że Jan Paweł II jest w  dobrej formie, "energiczny i pełen werwy". Aleksander Kwaśniewski  pytał papieża, czy przyjedzie w przyszłym roku z pielgrzymką do  Polski, na co papież odpowiedział: "Ale ja już wszędzie byłem". W drugiej części audiencji uczestniczyła Jolanta Kwaśniewska i  pięciu członków oficjalnej delegacji, wśród nich minister spraw  zagranicznych Bronisław Geremek, ambasador Polski przy Watykanie  Stefan Frankiewicz i szef gabinetu prezydenta Ryszard  Kalisz. Cała delegacja złożyła papieżowi życzenia z okazji zbliżających  się 80. urodzin. "Jakoś się trzymam" - odpowiedział papież na  życzenia długich lat w zdrowiu i dobrej formie. Rano Aleksander  Kwaśniewski spotkał się z prezydentem Republiki Włoskiej Carlo  Azeglio Ciampim. Prezydent Włoch, który gościł niedawno w  Polsce, jeszcze raz zapewnił, że mamy w nim i jego kraju  sojusznika w staraniach o jak najszybsze przyjęcie do Unii  Europejskiej.

41654  Patriarcha Moskwy i Wszechrusi Aleksij II oświadczył, że uważa za możliwe spotkanie z papieżem Janem Pawłem II, choć trzeba najpierw rozwiązać problemy istniejące pomiędzy rosyjską cerkwią a Watykanem.  Papież będzie na Ukrainie w dniach 23-27 czerwca. Wcześniej patriarcha Aleksij II powiedział, że w czasie pobytu Jana Pawła II w Kijowie i Lwowie nie dojdzie do żadnych kontaktów papieża z przedstawicielami Ukraińskiej Cerkwi Prawosławnej Moskiewskiego Patriarchatu.

40543  Wadowice, rodzinne miasto Jana Pawła II, świętowały w piątek 81. urodziny Ojca Świętego. Wadowiczanie modlili się w kościołach w intencji papieża. Wieczorem bawili się przy muzyce na miejskim rynku.  W południe w wadowickiej bazylice Ofiarowania Najświętszej Marii Panny bp Kazimierz Nycz odprawił mszę św. w intencji Ojca Św. W nabożeństwie uczestniczyli przyjaciele i koledzy Jana Pawła II. Ks. Jakub Gil, proboszcz parafii Ofiarowania NMP, powiedział, że wierni przede wszystkim dziękowali Bogu za to, że daje papieżowi taką siłę do sprawowania swej posługi. Wieczorem na wadowickim rynku odbył się koncert, którego kulminacyjnym momentem było odśpiewanie przez wadowiczan "Stu lat". 

39789  Cierpienie papieża spowodowane zamachem na jego życie 20 lat temu było ogromnym wkładem w dzieło jednoczenia chrześcijan - uważa bp Stanisław Dziwisz, który w niedzielę odebrał w Lublinie tytuł doktora honoris causa KUL.  "Godzina 17.17. Przy drugim okrążeniu placu rozległy się strzały wymierzone w Jana Pawła II. Mahmed Ali Agca, zawodowy zabójca, strzelił z pistoletu, raniąc papieża (...). Kula przeszyła ciało i upadła między papieża, a mnie. Słyszałem dwa strzały. Kule zraniły dwie inne osoby. Mnie oszczędziły, chociaż siła naboju była taka, że mogła przeszyć 8 osób" - wyznał. 

31302  W Watykanie zaprezentowano orędzie papieża na Światowy Dzień Młodzieży, który przypada 8 kwietnia i będzie obchodzony w diecezjach. W przesłaniu Jan Paweł II zachęca młodzież, by porzuciła modne obecnie, lecz fałszywe wzorce egocentryzmu, szybkiej kariery i nieodpowiedzialnego seksu.  Papież zauważa, że w świecie panuje teraz kultura, która za najwyższą wartość ma to, co wydaje się ładne i co się podoba. "Jako ideał przedstawia się obecnie łatwy sukces, szybką karierę zawodową, seksualność pozbawioną poczucia odpowiedzialności oraz egzystencję, która koncentruje się na uwielbieniu samego siebie, często bez szacunku dla innych" - pisze papież.  "Otwórzcie szeroko oczy, bo nie jest to droga życia, lecz droga ku śmierci" - ostrzega młodych Jan Paweł II. 

44199  Papież Jan Paweł II, który wczoraj wieczorem przybył samolotem z Kijowa do Lwowa, przejechał z lotniska papamobilem do centrum miasta, gdzie owacyjnie powitały go tysiące ludzi. Papież udał się następnie na modlitwę do rzymskokatolickiej katedry Najświętszej Marii Panny. Towarzyszyli mu zwierzchnik Kościoła greckokatolickiego kardynał Lubomyr Huzar i duszpasterz ukraińskich katolików rzymskich, kardynał Marian Jaworski. Ojciec Święty, pozdrawiany przez tysiące zgromadzonych wokół katedry ludzi, którzy odśpiewali mu "100 lat" po polsku i w wersji ukraińskiej, objechał papamobilem ratusz lwowski i udał się do katedry ormiańskiej. W świątyni tej, wzniesionej w XIV wieku, znajdują się pochodzące z początku XX stulecia malowidła Jana Rosena, twórcy fresków w Castelgandolfo.  Lwów jest drugim i zarazem ostatnim etapem historycznej pielgrzymki Jana Pawła na Ukrainę. W mieście tym, stolicy ukraińskiego katolicyzmu obrządku grecko-bizantyjskiego, papież będzie przebywać do środy.

26266  Joerg Haider przywódca skrajnej austriackiej prawicy i premier Karyntii (kraj związkowy) został w sobotę przyjęty przez papieża Jana Pawła II. 

13161  Papież Jan Paweł II skończył w sobotę 12-dniowe wakacje, które spędził -już po raz ósmy - w Les Combes w Dolinie Aosty, we włoskich Alpach. Wieczorem wrócił do swojej rezydencji w Castel Gandolfo.

10433  30 kardynałów, 60 biskupów i ponad tysiąc księży z całego świata  koncelebrowało z papieżem Janem Pawłem II w niedzielę uroczystą  mszę na placu Świętego Piotra w Rzymie. Msza - Statio Orbis -  zakończyła 47 Międzynarodowy Kongres Eucharystyczny, który  odbywał się w stolicy Włoch od 18 czerwca. Statio Orbis - wyjaśnił na początku uroczystości Jan Paweł II  -  oznacza, że cały Kościół powszechny jednoczy się z nami we  wspólnej modlitwie. Szczególnie serdecznie papież zwrócił się do młodzieży.  "Szykujecie się do przyjęcia odpowiedzialności za przyszłość" -  powiedział do młodych i zachęcał, by dobrze przygotowali się do  światowych dni młodzieży, które odbędą się w Rzymie w drugiej  połowie sierpnia. "Podczas tego spotkania zostaniecie wezwani do  zmierzenia się z wyzwaniami nowego milenium" - powiedział.

27154  Podczas uroczystej mszy w pierwszym dniu nowego tysiąclecia i jednocześnie 34. Światowym Dniu Pokoju papież Jan Paweł II zaapelował do ludzkości, by z zaufaniem i wytrwałością podążała drogą dialogu.  Ok. 50 tys. wiernych zebrało się na placu św. Piotra, by uczestniczyć w pierwszej w nowym roku mszy z udziałem Jan Pawła II. W uroczystości przed Bazyliką Watykańską wzięli także udział przedstawiciele korpusu dyplomatycznego przy Stolicy Apostolskiej.  "Ponawiam dziś (...) wobec wszystkich ludzi dobrej woli zaproszenie do podążania z ufnością i wytrwałością drogą dialogu. Tylko w ten sposób szczególne bogactwo historii i ludzkiego życia nie zostanie zatracone, lecz przyczyni się do zbudowania nowej, braterskiej solidarności" - powiedział papież. Podkreślił z całą mocą konieczność ochrony życia, które nazwał podstawowym dobrem ludzkości. "Nie sposób wołać o pokój, a jednocześnie gardzić ludzkim życiem" - powiedział.  Jan Paweł II przypomniał swoje orędzie na Światowy Dzień Pokoju opublikowane w Watykanie 14 grudnia, a następnie przekazane wszystkim światowym przywódcom. Tegoroczny Dzień Pokoju odbywa się pod hasłem: "Dialog między kulturami na rzecz cywilizacji miłości i pokoju". 

44297  W homilii wygłoszonej we Lwowie papież Jan Paweł II wezwał Polaków i Ukraińców, aby oderwali się od bolesnej przeszłości i żyli w braterstwie, zgodnie z nakazami Ewangelii.  Tego samego dnia wieczorem na spotkaniu z młodzieżą ukraińską papież prosił ją, aby pamiętała, że droga do wolności po komunizmie wymaga odpowiedzialności i dojrzałości, przestrzegł przed przechodzeniem "z niewoli reżimu komunistycznego do niewoli konsumpcjonizmu" i wzywał, aby wypełniając przykazanie miłości Boga i bliźniego młodzi Ukraińcy mieli odwagę "kroczyć pod prąd".  Apel do "chrześcijan obydwu narodów" o "trwanie w jedności" ogłosił papież rano podczas mszy w obrządku łacińskim, która zgromadziła na lwowskim hipodromie ponad 300 tys. wiernych, w tym tysiące pielgrzymów z Polski.  "Czas już oderwać się od bolesnej przeszłości. Chrześcijanie obydwu narodów muszą iść razem w imię jedynego Chrystusa, ku jedynemu Ojcu, prowadzeni przez tego samego Ducha (Świętego), który jest źródłem i zasadą jedności" - mówił Ojciec Święty do uczestników liturgii.  W czasie mszy papież beatyfikował dwóch polskich duchownych związanych ze Lwowem: arcybiskupa Józefa Bilczewskiego (1860-1923) i opiekuna lwowskiej biedoty, księdza Zygmunta Gorazdowskiego (1845-1920). Dziś podczas mszy w obrządku wschodnim na ołtarze zostanie wyniesionych 28 osób, w tym 27 ukraińskich męczenników za wiarę zgładzonych lub ciężko prześladowanych przez reżim stalinowski.  Równie serdeczne i żywiołowe przyjęcie jak na porannej mszy czekało papieża wieczorem przed greckokatolicką cerkwią Narodzenia Najświętszej Maryi Panny w lwowskiej dzielnicy Sychów, gdzie mimo silnego deszczu zebrało się ponad 150 tys. młodych ludzi.  Gdy papież powiedział: "Oto dziś, droga młodzieży Ukrainy, chciałbym wam symbolicznie na nowo wręczyć dziesięć Bożych przykazań, aby były waszym kompasem" - zebrani przyjęli te słowa owacją. 

26468  Papież Jan Paweł II chce odwiedzić wiosną stolicę Syrii - Damaszek - dowiedziała się DPA w kołach watykańskich. Podróż nastąpiłaby przypuszczalnie pod koniec kwietnia lub na początku maja. W Watykanie mówi się o "pielgrzymce śladami Apostoła Pawła".  Św. Paweł Apostoł właśnie w Damaszku nawrócił się na chrześcijaństwo i przed blisko 2000 lat stał się jedną z czołowych postaci pierwszych misji chrześcijańskich.  Oficjalnie nie potwierdzono w Watykanie informacji o tej wizycie. 

24773  Rzecznik Watykanu Joaquin Navarro-Valls potwierdził wcześniejsze doniesienia prasowe, iż papież Jan Paweł II złoży w dniach od 21 do 24 czerwca 2001 roku wizytę duszpasterską na Ukrainie.  Jan Paweł II został zaproszony przez miejscowy episkopat i prezydenta Ukrainy Leonida Kuczmę.  Według nieoficjalnych na razie informacji, papież spędzi dwa dni w Kijowie i dwa we Lwowie. W obu miastach odprawi msze święte w obrządku łacińskim i w obrządku bizantyjskim. 

2781  Odprawiona przez Jana Pawła II msza św. dla około 100 tys.  młodych ludzi nad Jeziorem Galilejskim w miejscowości Korazim  była najważniejszym wydarzeniem piątego dnia papieskiej  pielgrzymki do Ziemi Świętej i kulminacyjnym momentem całej  wizyty. Ołtarz papieski znajdował się na specjalnej platformie  wzniesionej na zboczu Góry Błogosławieństw. W miejscu tym Jezus  Chrystus wygłosił słynne "Kazanie na Górze" które - obok 10  przykazań - stało się fundamentem chrześcijaństwa. Papież przypomniał słowa Jezusa Chrystusa z owego kazania sprzed  dwóch tysięcy lat: "+Błogosławieni jesteście wszyscy ubodzy w  duchu, cisi i miłosierni, którzy płaczą, którzy pragną  sprawiedliwości, którzy są czystego serca, którzy czynią pokój,  którzy cierpią prześladowania! Błogosławieni jesteście!+ (...)  słowa te stanowią wyzwanie, żądające głębokiej i trwałej,  wielkiej odmiany serca" - mówił papież. "Wy, ludzie młodzi, zrozumiecie, dlaczego ta odmiana serca jest  konieczna! Jesteście bowiem świadomi innego głosu wewnątrz was i  wszędzie wokół was, głosu przeciwnego. To głos, który mówi:  +Błogosławieni pyszni i działający przemocą, ci, którzy  korzystają z dobrobytu za wszelką cenę, pozbawieni skrupułów,  bezlitośni(...)+. I ten głos zdaje się nabierać sensu w świecie,  gdzie przemoc często triumfuje i przebiegli zdają się brać górę.  +Tak - mówi głos zła - to ci, którzy zwyciężają. Oni są  szczęśliwi!+". "Jezus występuje z całkiem innym posłaniem. Niedaleko stąd Jezus  powołał swych pierwszych uczniów, tak, jak powołuje was teraz.  Jego wezwanie zawsze domagało się wyboru między dwoma głosami,  rywalizującymi o wasze serca nawet teraz na tym wzgórzu, wyboru  między dobrem i złem, między życiem i śmiercią (...). Jan Paweł II przypomniał o znaczeniu Dekalogu, wzywając młodych,  by poszli jego śladem: "Dziesięć Przykazań i Błogosławieństwa  mówią o prawdzie i dobroci, o łasce i wolności: o tym wszystkim,  co konieczne, by wejść do Chrystusowego Królestwa. Teraz wasza  kolej, byście stali się odważnymi apostołami tego Królestwa!" Całą homilię papież wygłosił wyjątkowo rześkim, mocnym  głosem. Wizyta papieża w Izraelu stanowi "ważny krok ku pojednaniu  między Żydami a chrześcijanami" i "przyczyni się do poprawienia  atmosfery w całym regionie" - powiedział na konferencji prasowej  premier Ehud Barak po krótkim spotkaniu z Janem Pawłem II, po raz  trzeci w ciągu czterech dni. Wizyta Jana Pawła II - powiedział po  hebrajsku Barak - jest niezwykłym wydarzeniem, a on sam -  nosicielem przesłania pokoju i tolerancji. Po południu papież nawiedził trzy święte miejsca chrześcijaństwa  nad jeziorem Genezaret, zwanym również Jeziorem Galilejskim lub  Morzem Tyberiadzkim: Kościół Rozmnożenia Chleba w Tabgha -  miejscu siedmiu źródeł; Kościół Prymatu Piotra w Tabgha oraz  sanktuarium Domu św. Piotra w Kafarnaum, gdzie mieszkał i  nauczał Jezus Chrystus. Wszystkie nawiedzenia miały charakter  prywatny. Wieczorem papież odleciał śmigłowcem do Jerozolimy.

39792  W przededniu 20 rocznicy zamachu na papieża Jana Pawła II "La Repubblica" zamieściła wywiad z Ali Agcą - zamachowcem, który w 1981 na placu św. Piotra dwukrotnie strzelał do Jana Pawła II.  Agca, ułaskawiony 13 czerwca 2000 przez prezydenta Włoch Carlo Azeglio Ciampiego, wrócił do Turcji, gdzie odsiaduje zaległy 10-letni wyrok za zabójstwo lewicowego dziennikarza-Abdiego Ipekciego.  "Opowiem o tajemnicach zamachu na papieża, ale najpierw muszę wyjść na wolność. Jak już mówiłem wcześniej, byłem tylko ostatnim ogniwem łańcucha" - powiedział Agca, dając do zrozumienia, że w więzieniu obawia się o swoje życie.  Jest jednak przekonany, że odpokutował za swoją winę: "Zapłaciłem za wszystko, dużo wycierpiałem. Ja, muzułmanin, czuję, że odbyłem swoją pokutę wobec świata chrześcijańskiego". 

23802  "Nie było mowy o ewentualnej wizycie papieża w Polsce" - powiedział prymas Józef Glemp, który w poniedziałek gościł na prywatnej audiencji i na obiedzie u Jana Pawła II. Kardynał Glemp podkreślił, że papież jest pochłonięty wydarzeniami Roku Jubileuszowego i na razie nie ma czasu zastanawiać się nad przyszłorocznymi podróżami. Jedynym wyjątkiem jest planowana na czerwiec pielgrzymka na Ukrainę. Jak powiedział prymas Glemp, Jan Paweł II myśli już o tej wyprawie i przygotowuje się do niej duchowo.

28292  Papież Jan Paweł II przyjął w sobotę w Watykanie przedstawicieli korpusu dyplomatycznego akredytowanych przy Stolicy Apostolskiej.  W przemówieniu do dyplomatów ze 175 państw, które utrzymują stosunki dyplomatyczne z Watykanem, papież dokonał przeglądu sytuacji międzynarodowej na początku nowego milenium. Zaapelował do dyplomatów, by na progu nowego tysiąclecia ratowali rodzaj ludzki przed przemocą i wojnami, stali na straży praw człowieka, nie dopuszczali by ludzkość padła ofiarą podziałów czy egoistycznych roszczeń mniejszości. Rodakom życzył rodakom pojednania i miłosierdzia, podkreślając, że takie postawy są szczególnie ważne dzisiaj w Polsce.

46404  Papież Jan Paweł II ma odwiedzić Azerbejdżan w maju 2002 roku - poinformowała agencja Interfax powołując się na źródła dyplomatyczne w Baku. W trakcie wizyty papież ma spotkać się z prezydentem Azerbejdżanu Geidarem Alijewem i najważniejszymi duchownymi muzułmańskimi. Spośród krajów poradzieckich Jan Paweł II odwiedził dotychczas Litwę, Łotwę, Estonię, Gruzję i Ukrainę. We wrześniu ma dojść do wizyt w Kazachstanie i Armenii. 

21533  Wytwórcy pizzy, zwani we Włoszech "pizzaioli" będą mieli swój jubileusz: 24 i 25 października przyjadą do Rzymu z całych Włoch. W środę papież Jan Paweł II przyjmie ich na specjalnej audiencji.

25632  Przed niedzielną modlitwą Anioł Pański papież Jan Paweł II przypomniał, że mija 50 lat od powołania przez ONZ Biura Wysokiego Komisarza do spraw Uchodźców (UNHCR).  Papież zaapelował do społeczności międzynarodowej o dalszą, także ekonomiczną pomoc dla uchodźców.

28960  W. Brytania i USA uważają, że planowana podróż duszpasterska Jana Pawła II do Iraku jest niewłaściwa i obawiają się, że okaże się propagandowym sukcesem Saddama Husseina - twierdzą brytyjskie media. Papież planuje odwiedzenie Ur w pobliżu Basry na południu Iraku, skąd pochodzi prorok Abraham.  Wg źródeł watykańskich nie jest pewne, że Jan Paweł II spotka się w Bagdadzie z Saddamem Husajnem. "Sunday Times" zwraca jednak uwagę, że protokół nakazuje spotkanie głowy Kościoła katolickiego (i Watykanu) z głową odwiedzanego kraju. 

39264  Papież Jan Paweł II złoży we wrześniu wizytę w Armenii, gdzie weźmie udział w obchodach jubileuszu 1700-lecia przyjęcia przez ten kraj wiary chrześcijańskiej - poinformowały miejscowe władze kościelne.  Będzie to pierwsza podróż papieża do Armenii, dokąd miał się udać już w lipcu 1999 r. Wizyta nie doszła wtedy do skutku, ponieważ poprzednik obecnego katolikosa Karekina II, Karekin I, w tym czasie ciężko zachorował i wkrótce potem zmarł. 

26000  We włoskich kioskach kilka dni temu pojawił się nowy komiks. Jego bohaterem jest Jan Paweł II. Zaaprobowana przez Watykan rysunkowa powiastka opisuje prawdziwe życie i przygody "Karola Wojtyły: Papieża Trzeciego Tysiąclecia". 

32856  Arcybiskup Lwowa obrządku łacińskiego kardynał Marian Jaworski ocenił, że nadanie mu przez papieża godności kardynalskiej jest wyróżnieniem dla obu działających na Ukrainie Kościołów - rzymskokatolickiego i greckokatolickiego.  W trakcie sobotniego uroczystego ingresu w katedrze lwowskiej kardynał Jaworski powiedział również, że jego nominacja to "wezwanie do pełnego oddania się Piotrowi naszych czasów, Janowi Pawłowi II".  Arcybiskup Jaworski otrzymał od papieża kapelusz kardynalski w czasie lutowego konsystorza w Watykanie. Razem z nim godnością tą został uhonorowany greckokatolicki arcybiskup większy Lwowa, władyka Lubomyr Huzar. 

10831  Walka z ubóstwem jest "jednym z największych wyzwań, jakie stają  przed ludzkością na początku nowego tysiąclecia" - powiedział Jan  Paweł II. Papież skomentował w ten sposób raport o rozwoju, opublikowany w  czwartek przez Program ONZ ds. Rozwoju (UNDP). "Konieczne wyżywienie, pomoc zdrowotna, edukacja, praca są nie  tylko celami rozwoju. Są to prawa fundamentalne, których odmawia  się jeszcze - niestety - milionom istot ludzkich" - powiedział  papież na zakończenie modlitwy Anioł Pański, którą odmówił z  pielgrzymami, zgromadzonymi na placu św. Piotra w Rzymie. "Prawa człowieka i rozwój powinny być realizowane razem, ale  konieczna jest silniejsza współpraca międzynarodowa na rzecz  narodów ubogich" - dodał Jan Paweł II. Papież wyraził "gorące pragnienie, by wśród owoców tego Wielkiego  Jubileuszu narodziła się nowa i konkretna solidarność  międzynarodowa".

11379  Podczas audiencji generalnej na placu św. Piotra w Watykanie 4  tys. Polaków - "forpoczta" narodowej pielgrzymki - zaśpiewało  papieżowi "Sto lat", a pieśń zaintonowali członkowie zespołów  "Śląsk" i "Mazowsze". "Witam pielgrzymów, którzy przyjechali do Rzymu z okazji  narodowej pielgrzymki" - powiedział Jan Paweł II. Papież  pozdrowił też polskich księży i biskupów, a szczególnie kardynała  metropolitę krakowskiego Franciszka Macharskiego. Przywitał  również delegację "Solidarności" z przewodniczącym związku  Marianem Krzaklewskim.

4041  W sobotę po południu prezydent Aleksander Kwaśniewski był  gościem Papieskiego Kolegium Polskiego na Awentynie. Jest to  akademik dla studiujacych w Rzymie polskich księży. Mieszka tu  43 licencjatów z 10 różnych papieskich uczelni. Kilkakrotnie  mieszkańcem Kolegium był Karol Wojtyła. Ostatni raz mieszkał tu  przed konklawe w 1978 r. Wyszedł stąd 14 października rano jako  kardynał Karol Wojtyła, a dwa dni później był już papieżem Janem  Pawłem II. Prezydentowi pokazano kaplicę, w której modlił się  przyszły papież.

3124  Podczas środowej audiencji generalnej papież w długim  wystąpieniu wspominał zakończoną w niedzielę pielgrzymkę do  Ziemi Świętej.  Jan Paweł II podkreślił, że w Ziemi Świętej szczególnie gorąco  modlił się o jedność chrześcijan, a także o "wzajemne zrozumienie  i praktyczną współpracę" między przedstawicielami trzech wielkich religii monoteistycznych: chrześcijanami, Żydami i muzułmanami. Papież wyraził pragnienie, aby Jerozolima "mogła stać się  symbolem pokoju" dla "tych, którzy wierzą w Boga Abrahama" i aby  znaleziono rozwiązanie "bolesnego problemu uchodźców  palestyńskich". 	

45482  Papież Jan Paweł II przybył wczoraj do alpejskiego Combes w Dolinie Aosty, gdzie będzie wypoczywać do 20 lipca. Mieszkańcy wioski zgotowali papieżowi uroczyste przyjęcie. Dzieci wręczyły mu bukiety polnych kwiatów i koszyk z produktami regionalnymi.  Jedynym aktem publicznym podczas urlopu będzie w niedzielę 15 lipca pojawienie się papieża na balkonie jego domu, skąd odmówi Anioł Pański z przybyłymi mieszkańcami okolicy i turystami.  Papież będzie mieszkać w Combes koło Introd w górskiej willi na wysokości 1400 m.

41117  Uczestnicy konsystorza, który zakończył się w Watykanie, podkreślili znaczenie Wielkiego Jubileuszu dla odnowienia wiary i zaakcentowali, że dążenie do wspólnoty dotyczy nie tylko chrześcijan, także wyznawców innych religii.  Spełniając życzenie papieża, kardynałowie, zebrani w Watykanie na szóstym konsystorzu nadzwyczajnym zwołanym przez Jana Pawła II, przedstawili w czwartek komunikat końcowy, sumujący ich obrady.  Komunikat zawiera 7 punktów, podsumowujących najważniejsze tematy dyskusji.  Tematem takim były zakończone niedawno obchody Wielkiego Jubileuszu Roku 2000. Kardynałowie podkreślają, że wielkim dziedzictwem Jubileuszu jest odnowienie wiary.  W dokumencie kardynałowie zajęli również stanowisko wobec wyzwań, jakie stoją przed Kościołem w obliczu problemów współczesnego świata.  Uznając Ziemię Świętą za groźny punkt zapalny w świecie i idąc za przykładem papieża, kardynałowie zaapelowali do międzynarodowej wspólnoty o pomoc w rozwiązaniu konfliktu izraelsko-palestyńskiego, w którym "przelano już zbyt wiele krwi". 

22614  Rzecznik Watykanu Joaquin Navarro Valls potwierdził, że papież wybiera się w czerwcu z wizytą na Ukrainę. Zdementował jednocześnie pogłoski, że Jan Paweł II chce zrezygnować z urzędu na Święta Bożego Narodzenia. 

25239  Telewizja Polska wyemituje fragmenty budzącego kontrowersje filmu "Jan Paweł II - Papież tysiąclecia". Emitowane fragmenty opatrzone będą komentarzem i poprzedzone dyskusją w telewizyjnym studiu. 

39114  Papież modlił się w poniedziałek, w trzecim dniu wizyty w Syrii, za narody Bliskiego Wschodu: "Pomóż im zburzyć mury wrogości i podziału, i wspólnie budować świat sprawiedliwości i solidarności". Na miejsce modlitwy wybrał niegdyś ponad 50-tysięczne syryjskie miasteczko Kunejtra - leżące 35 km od granicy izraelskiej, u stóp Wzgórz Golan - które wojsko izraelskie całkowicie zniszczyło przed zwróceniem go Syrii w 1974. O mieście tym, celowo nie odbudowywanym i przekształconym przez Syryjczyków w muzeum - symbol okupacji izraelskiej, rzecznik watykański Joaquin Navarro-Valls powiedział, że "jeśli było jakieś odpowiednie miejsce (do modlitwy papieża), była nim właśnie Kunejtra". Przypomniał, że została zniszczona już po podpisaniu pokoju syryjsko-izraelskiego. Świeże, tragiczne doniesienia zza Wzgórz Golan, okupowanych nadal w dwóch trzecich przez Izrael, skłoniły Jana Pawła II do uzupełnienia rozdanego już dziennikarzom tekstu jego modlitwy o dodatkową specjalną modlitwę, wyrażającą ból z powodu nowych ofiar wskutek bombardowania Strefy Gazy, przeprowadzonego w ostatnich godzinach przez Izrael. Poniosło tam śmierć dwoje Palestyńczyków: maleńka dziewczynka i chłopiec. Jan Paweł II jest najwybitniejszym gościem, jaki odwiedził ruiny tego miasta. W 1995 ówczesny prezydent USA Bill Clinton nie pojechał tam podczas wizyty w Damaszku. Wysłannik największego włoskiego dziennika "Corriere della Sera" napisał w związku z modlitwą papieża w tym "miasteczku cieni", jak je nazywa: "Odwiedziny na tym skrawku zranionej ziemi byłyby kłopotliwe dla przywódców światowych, ponieważ wymagałyby wyraźnego potępienia kraju, który nadal okupuje 1.200 km kwadratowych (syryjskich) Wzgórz Golan". Władze syryjskie bezpośrednio przed przybyciem Jana Pawła II do Kunejtry zorganizowały przyjazd do miasta tysięcy jego dawnych mieszkańców, żyjących po 1967 w rozproszeniu na terenie Syrii. Tłumy witające papieża pozdrawiały go flagami watykańskimi i syryjskimi, a także żółtymi flagami skrajnej libańskiej organizacji bojowników islamskich, Hezbollahu. Gorący entuzjazm panował tego samego dnia późnym popołudniem na spotkaniu papieża z młodzieżą syryjską w katedrze greckomelchickiej pod wezwaniem Zaśnięcia Najświętszej Marii Panny w Damaszku. W spotkaniu liturgicznym uczestniczyli nie tylko Syryjczycy obrządku greckomelchickiego, tj. katolicy obrządku wschodniego, lecz również młodzież prawosławna. Dziś o 14.00 czasu warszawskiego papież przylatuje na Maltę, która będzie ostatnim etapem jego pielgrzymki.

31834  Obecny konsystorz jest ósmym w ponad 22-letnim pontyfikacie Jana Pawła II. Nigdy dotąd żaden papież nie ustanowił tak wielu kardynałów za jednym razem. 

27841  Święty Synod bułgarskiego Kościoła prawosławnego potwierdził, że patriarcha Maksym nie przyjmie zaproszenia papieża Jana Pawła II i nie pojedzie do Rzymu na modlitwy o jedność chrześcijan.  Papież w zeszłym tygodniu zaprosił patriarchę Maksyma, by osobiście wziął udział w tygodniu modlitw o jedność chrześcijan 18-25 stycznia.  Synod postanowił jednak, że wyśle jedynie swego przedstawiciela, i to w charakterze obserwatora, który nie weźmie udziału w nabożeństwach i wspólnych modlitwach. Do Rzymu pojedzie metropolita Starej Zagory, Galaktion. 

35151  Papież Jan Paweł II przyjął w Watykanie twórców filmu "Przedwiośnie" - reżysera Filipa Bajona, odtwórcę roli Cezarego Baryki - Mateusza Damięckiego, oraz producenta Dariusza Jabłońskiego.  W trakcie spotkania, w którym uczestniczył także osobisty sekretarz papieża biskup Stanisław Dziwisz, potwierdzono, że pokaz filmu "Przedwiośnie" - specjalnie dla papieża - odbędzie się 2 września w Castel Gandolfo.  Bajon powiedział, że w trakcie spotkania papież interesował się filmem. "Widać było, że bardzo lubi Żeromskiego. Pochwalił nas za inicjatywę zrobienia tego filmu" - dodał.  Niezwykle przejęty był 19-letni Mateusz Damięcki. "Podchodząc do papieża bałem się, że zaraz zemdleję. Papież spytał, kogo gram w filmie. Gdy powiedziałem, że Cezarego Barykę, od razu się uśmiechnął. Widać było, że lubi tę postać i książkę. Udzielił mi błogosławieństwa jako Cezaremu Baryce" - powiedział PAP Damięcki. 

28959  W niedzielę przed modlitwą Anioł Pański papież Jan Paweł II ogłosił nazwiska 37 nowych kardynałów. Konsystorz, podczas którego nominaci otrzymają kapelusze kardynalskie, odbędzie się za miesiąc, 21 lutego.  Wśród nowych kardynałów jest 32 arcybiskupów oraz 5 duchownych, których papież postanowił podnieść do godności kardynalskiej za szczególne zaangażowanie w działalność duszpasterską i zasługi dla Kościoła.  Jedynym Polakiem w tym gronie jest arcybiskup Zenon Grocholewski - prefekt Kongregacji do Spraw Wychowania Katolickiego, nadzorującej nauczanie wszystkich katolickich uczelni na świecie, w tym papieskich uniwersytetów. 

30478  Papież Jan Paweł II rozważa wybranie Świętego Izydora z Sewilli na patrona internautów i programistów - podały źródła watykańskie. Święty został wytypowany przed dwoma laty, ale Watykan decyzji jeszcze nie podjął. Św. Izydor (560-636), teolog i historiograf, w VII wieku biskup Sewilli, jest uważany za twórcę złożonej z 20 ksiąg encyklopedii (Etymologiae) prezentującej stan ówczesnej wiedzy świeckiej i duchowej. Zawierała hasła z takich dziedzin, jak medycyna, matematyka, historia, teologia. W 1598 został kanonizowany przez papieża Klemensa VIII.  Pierwsza inicjatywa internetowa Watykanu, to założenie w 1996 roku strony www.vatican.va, zawierającej tysiące dokumentów kościelnych i przemówienia papieskie. Strona jest obsługiwana przez trzy komputery macierzyste nazwane od imion archaniołów: Rafael, Michał i Gabriel. 

34920  Władze cypryjskie zaprosiły papieża Jana Pawła II do odwiedzenia ich kraju w ramach majowej pielgrzymki do Grecji i Syrii, poinformowały w sobotę miejscowe media.  W zaproszeniu zaznaczono jednak, że dotyczy ono jedynie greckiej części podzielonej od 1974 roku wyspy. Oprócz niej istnieje także nieuznawany przez wspólnotę międzynarodową turecki Cypr Północny.  Ojciec Święty przebywać będzie w Grecji w dniach 4-5 maja. Będzie to pierwsza jego wizyta w kraju prawosławnym. Później Jan Paweł II uda się do Syrii, gdzie gościć będzie do 8 maja. W trakcie tej wizyty papież ma po raz pierwszy odwiedzić meczet. Na zakończenie śródziemnomorskiej pielgrzymki Ojciec Święty uda się na Maltę. 

29944  Papież Jan Paweł II ponownie wyraził sprzeciw Kościoła rzymskokatolickego wobec tzw. małżeństw homoseksualnych, mówiąc, że nie są one naturalne. Papież przemawiał do sędziów i adwokatów Roty Rzymskiej, Trybunału Apelacyjnego zajmującego się m.in. sprawami dotyczącymi unieważniania małżeństw. Obecnie Trybunał ten rozpatruje ponad tysiąc takich spraw. Zdaniem Jana Pawła II, para łączy się właśnie dlatego, że tworzące ją osoby są odmiennej płci z całym duchowym bogactwem, jakie ta odmienność niesie na poziomie ludzkim. 

6380  Podczas audiencji generalnej w Watykanie Jan Paweł II mówił o  znaczeniu Trójcy Świętej dla sakramentu chrztu. Papież  przypomniał słowa zmartwychwstałego Chrystusa do uczniów: "Idąc  na cały świat nauczajcie wszystkie narody chrzcząc je w imię  Ojca i Syna i Ducha Świętego".  Zwracając się do ok. 3 tys. Polaków  na Placu Św. Piotra zaapelował,  by pamiętali również o chrzcie Polski za czasów Mieszka I,  o początkach chrześcijaństwa w naszym kraju. Przypomniał też  dwóch polskich patronów - św. Wojciecha i św. Stanisława.

24718  Papież Jan Paweł II spotkał się z koszykarzami Harlem Globetrotters. Podczas audiencji na placu św. Piotra w Rzymie zawodnicy przekazali Ojcu Świętemu tytuł honorowego członka drużyny. 

8329  Papież Jan Paweł II podziękował Kościołowi unickiemu na Ukrainie  za jego postawę w latach stalinizmu, kiedy wierni "płacili  cierpieniami, poniżeniem i własnym życiem" za dotrzymanie  wierności Bogu i Rzymowi. "Ze wzruszeniem myślę o tych niezliczonych świeckich i  duchownych, którzy mieli siły i odwagę, by pozostać do końca  przy Chrystusie i Kościele mimo więzień oraz zsyłek do obozów  koncentracyjnych i na roboty przymusowe" - powiedział Jan Paweł  II, przemawiając do 40 tysięcy uczestników audiencji ogólnej na  Placu Św. Piotra w Watykanie. W czasach komunistycznych Kościół grekokatolicki (unicki) był w  ZSRR zakazany. Wielu unitów wyznawało swą wiarę potajemnie mimo  prześladowań.

16363  Watykan opublikował w sobotę przesłanie papieża Jana Pawła II z okazji IX Światowego Dnia Chorego, który będzie obchodzony 11 lutego w Sydney.

36565  Papież Jan Paweł II wysłał list do metropolity Wołodymyra stojącego na czele Ukraińskiego Kościoła Prawosławnego (Moskiewskiego Patriarchatu).

26300  Ponad dwa tysiące stylistów, projektantów i pracowników największych włoskich domów mody uczestniczyło w jubileuszu świata mody, który odbył się w sobotę w Rzymie w ramach Wielkiego Jubileuszu Roku 2000.  Wbrew wcześniejszym zapowiedziom, nie ma jednak specjalnych pokazów mody z tej okazji. W sobotę rano przedstawiciele świata mody uczestniczyli w mszy św. w Kościele św. Ducha - centrum kultu św. Faustyny Kowalskiej. Potem 28 kreatorów mody - wśród nich m.in. Laura Biagiotii, Pino Lancetti i Carla Fendi - uczestniczyło w papieskiej audiencji na placu św. Piotra, a po jej zakończeniu podeszło do papieża by ucałować pierścień.  Pozdrawiając liczne grupy pielgrzymów, obecne na audiencji, papież zwrócił się także do przedstawicieli świata mody:  "W waszej pracy, która wymaga fantazji i dobrego smaku, staracie się przekazać innym poczucie piękna. By osiągnąć ten cel nie zapominajcie o zdrowych zasadach moralnych, które są dziedzictwem każdej prawdziwie ludzkiej kultury"- powiedział Jan Paweł II. 

23181  Papież Jan Paweł II przyjął na audiencji laureatów Pokojowej Nagrody Nobla. Spotkanie z papieżem zakończyło drugie w historii międzynarodowe forum osobistości wyróżnionych tą nagrodą, które odbywało się w Rzymie.

27596  Pielgrzymi napływający nieprzerwanie na Plac Św. Piotra w piątek, w przedostatnim dniu Wielkiego Jubileuszu chrześcijaństwa, utworzyli przed Świętymi Wrotami bazyliki watykańskiej czterogodzinna kolejkę.  W piątek w godzinach popołudniowych barwny wąż oczekujących na Placu Św. Piotra liczył ok. 30 tysięcy osób. Wg obliczeń organizatorów Jubileuszu co minutę przez Święte Wrota, które papież zamknie w sobotę rano podczas ceremonii zakończenia Roku Świętego, przechodzi od 120 do 150 osób.  Jan Paweł II pozdrowił w piątek w porze modlitwy Anioł Pański pielgrzymów oczekujących w kolejce na Placu Św. Piotra, pojawiając się w oknie swego apartamentu w Pałacu Apostolskim.  Gdy podczas skromnej uroczystości 6 stycznia, w Dniu Trzech Króli, papież na znak zakończenia Roku Jubileuszowego zamknie skrzydła Wrót, ponownie zostaną one otwarte przez któregoś z jego następców za 25 lat.

11485  Rozwarstwienie społeczne, na które zwrócił uwagę Jan Paweł II w  trakcie czwartkowej mszy w Rzymie na placu Świętego Piotra, to -  zdaniem szefa AWS Mariana Krzaklewskiego - "dziedzictwo po  komunizmie". Lider AWS uczestniczył w uroczystej mszy, będącej częścią  Narodowej Pielgrzymki Wielkiego Jubileuszu 2000 roku, podczas  której papież zaapelował do władz, by pamiętały o najuboższych w  trudnym okresie wprowadzenia reform społecznych i gospodarczych. Krzaklewski podkreślił, że zrozumiał słowa Jana Pawła II również  jako zachętę, by Polacy bezpośrednio odpowiedzieli na   odosobnienie ludzi biednych, żeby - jak mówił - "sąsiad na  sąsiada zwrócił uwagę".  "Tak samo związki zawodowe, stowarzyszenia, partie polityczne  powinny pokazać jak realnie rozwiązać ten problem" - mówił  Krzaklewski. Lider AWS uważa, że apel papieża padł w takim momencie, gdy można zapobiec rozwarstwianiu się społeczeństwa. 

31569  Podczas zaplanowanej na czerwiec wizyty duszpasterskiej na Ukrainie papież Jan Paweł II otrzyma w podarunku od lwowian XVI-wieczną ikonę Matki Bożej Popeliwskiej.

5827  16 tysięcy Polaków uczestniczyło w trzeciomajowej audiencji  generalnej na Placu Św. Piotra w Watykanie. Chór z Sandomierza  zaśpiewał: "Wiwat maj, Trzeci maj", a papież Jan Paweł II  pozdrowił wszystkich Polaków w dniu narodowego święta. "O wydarzeniach tych nie wolno nam zapominać. Tak mocno wrosły  się w świadomość Polaków, że pamięć o nich przetrwała wszystkie  najtrudniejsze chwile, jakie naród przeżywał" - powiedział Jan  Paweł II. Papież poprosił rodaków, by strzegli wielkiego dziedzictwa,  jakie zawierają dzieje naszej ojczyzny. "Niech z pokolenia na  pokolenie idzie pamięć o dziełach bożych, jakie dokonywały i  dokonują się na naszej ziemi. Są one nieustannym źródłem siły  dla narodu na jego drodze w wierności Ewangelii, na jego drodze  ku przyszłości". 

6062  W poniedziałek w audiencji u papieża Jana Pawła II uczestniczyć  będzie delegacja Polskiego Związku Piłki Nożnej. Przedstawiciele  związku wręczą papieżowi medal 80-lecia PZPN oraz koszulkę  reprezentacji Polski. 

12475  Rzecznik Stolicy Apostolskiej Joaquin Navarro-Valls poinformował, że papież Jan Paweł II w liście do włoskiego prezydenta osobiście poprosił władze o ułaskawienie Mehmeta Ali Agcy, który 19 lat temu dokonał na niego zamachu. Choć od dawna było wiadomo, że Watykan dążył do ułaskawienia Agcy, to wypowiedź rzecznika Stolicy Apostolskiej stanowi pierwsze potwierdzenie, że papież był osobiście zaangażowany w uwolnienie Turka.

50117  Papież Jan Paweł II wezwał zwaśnione strony w Irlandii Północnej do okazania "dobrej woli" w wysiłkach mających na celu rozwiązanie konfliktu. "Obecne trudności przypominają, że pokój jest trudną rzeczywistością, wzywającą nas do nieustającej dobrej woli, a także wcielania w życie praktycznych środków (prowadzących do) sprawiedliwego i harmonijnego społeczeństwa" - powiedział papież, przyjmując na audiencji nowego ambasadora Irlandii przy Stolicy Apostolskiej. 

19988  Podczas audiencji ogólnej papież zaapelował o pokój w tych krajach Afryki, gdzie wciąż dochodzi do agresji i przemocy. Wymienił Gwineę, gdzie poza konfliktem lokalnym, przemoc dotyka także uchodźców z Liberii i Sierra Leone. "Proszę w imieniu Boga, by zaprzestano przemocy i szanowano prawa wszystkich, a szczególnie uchodźców, którzy i tak żyją w bardzo ciężkich warunkach" - powiedział Jan Paweł II. Papież wspomniał też Burundi i Ugandę, gdzie w ostatnim czasie zamordowano dwóch misjonarzy. Powiedział, że zginęli wypełniając największe z powołań - powołanie miłości.  W audiencji generalnej na Placu Świętego Piotra w Watykanie uczestniczyło w środę 36 tysięcy pielgrzymów. Bardzo liczna była grupa Polaków. 

6826  Sekretarz generalny Episkopatu Polski bp Piotr Libera w  wywiadzie udzielonym PAP z okazji 80-tych urodzin papieża Jana  Pawła II powiedział, że "poświęcił on swoje życie Bogu i  Kościołowi".

44742  Papież Jan Paweł II pobłogosławił w niedzielę ziemię z grobu Cypriana Norwida. 24 września, w dniu 180. rocznicy urodzin autora "Promethidiona" ziemia zostanie umieszczona w krypcie na Wawelu. Papież określił Norwida mianem jednego z największych poetów i myślicieli, jakich wydała chrześcijańska Europa. Wyraził również zadowolenie z takiej formy spłacenia długów wobec twórcy "Promethidiona", jaką jest złożenie ziemi z jego grobu na Wawelu. 

4654  List gratulacyjny od Ojca Świętego otrzymał w sobotę ks.  kardynał Franciszek Macharski. Papież dziękuje w nim  metropolicie krakowskiemu za "50 lat kapłańskiej i biskupiej  posługi Kościołowi". List Jana Pawła II odczytał podczas mszy  św. na Rynku Głównym osobisty sekretarz papieża biskup Stanisław  Dziwisz. 

45387  "Ubogie narody świata domagają się jedynie tego, co jest ich świętym prawem" - powiedział papież, apelując do uczestników rozpoczynającego się 20 lipca w Genui dorocznego szczytu G-8 o "nową moralność".  Jan Paweł II, przemawiając do wiernych przed niedzielną modlitwą Anioł Pański, powiedział, że przedstawicielom najbogatszych krajów świata, którzy wkrótce spotkają się w Genui, potrzebny jest wstrząs moralny, "wstrząs nowej moralności", jak wyraził się papież.  Papież, który podkreślił, iż pragnie, aby szczyt w Genui przebiegał "w zgodzie i spokoju", zwrócił się do czołowych polityków świata: "Niech obecny proces globalizacji będzie zdecydowanie podporządkowany względom dobra wspólnego obywateli całego świata i niech dokonuje się zgodnie z niezbywalnymi wymogami sprawiedliwości i solidarności". 

2794  Organizacje żydowskie w USA chwalą papieża Jana Pawła II za  wypowiedzi w Izraelu, chociaż wyrażają rozczarowanie, że w  wystąpieniu w Instytucie Yad Vashem nie przeprosił za milczenie  papieża Piusa XII na temat Holokaustu. Oświadczenie w tym duchu złożył m.in. Komitet Żydów  Amerykańskich (American Jewish Committte). "Komitet głęboko  docenia historyczne wysiłki papieża Jana Pawła II na rzecz  zaleczenia ran, które dzieliły Żydów i katolików, i na rzecz  zacieśniania stosunków między naszymi społecznościami  wyznaniowymi" "Przemówienie papieża w Yad Vashem było kolejnym  ważnym krokiem w budowaniu pozytywnych stosunków katolicko- żydowskich. Nie przyniosło jednak nic nowego. Chociaż wiele słów  zostało wypowiedzianych, wiele też nie zostało wyartykułowanych.  W przeszłości Jan Paweł II mówił o odpowiedzialności Kościoła  katolickiego i tego zabrakło."  Znacznie mniej krytycznie ustosunkowała się do przemówienia Ojca  Świętego inna żydowska organizacja, Amerykański Kongres Żydowski  (American Jewish Congress). W swoim oświadczeniu zaakcentowała  wątki wystąpienia papieża potwierdzające jego wolę pojednania  katolików z żydami, nazywając go "prawdziwym przyjacielem narodu  żydowskiego".

19701  Papież Jan Paweł II kanonizował w niedzielę w Watykanie 120 chińskich męczenników, a także trzy kobiety - czarnoskórą niewolnicę z Sudanu oraz Amerykankę i Hiszpankę, które były założycielkami zgromadzeń zakonnych. Wśród nowych świętych jest 87 rodowitych Chińczyków, głównie świeckich, oraz 33 misjonarzy z różnych krajów świata. Ponieśli oni śmierć za wiarę w latach 1648-1940.  Niedzielne kanonizacje wywołały napięcia w stosunkach chińsko-watykańskich (ChRL i Stolica Apostolska nie nawiązały dotąd stosunków dyplomatycznych). Chińskie władze i podporządkowane im Patriotyczne Stowarzyszenie Katolików zarzucają Watykanowi prowokację polityczną, gdyż kanonizacja przypadła akurat w kolejną rocznicę proklamowania Chińskiej Republiki Ludowej.  Jan Paweł II odniósł się do tych zarzutów tłumacząc, że Watykan nie jest od tego, by interpretować historię. "Dzisiejszą uroczystością chcemy tylko uznać w tych męczennikach przykład odwagi i umiejętności współistnienia dla nas wszystkich" - powiedział. W liczących ponad miliard ludności Chinach katolików jest tylko 10 milionów. Większość, bo około 8 milionów, należy do Kościoła podziemnego - uznającego prymat papieża, ale nie uznawanego przez chińskie władze. Zupełnie nieoczekiwanie, bezpośrednio po uroczystościach kanonizacyjnych, papież zabrał głos na temat deklaracji "Dominus Iesus", opublikowanej niedawno przez watykańską Kongregację Nauki Wiary. Deklaracja ta przypomniała, że tylko Kościół katolicki zachowuje pełny depozyt nauki Chrystusowej i z tego powodu wywołała wiele kontrowersji. Jan Paweł II podkreślił, że Kościół katolicki nie odmawia zbawienia wyznawcom religii niechrześcijańskich ani nie deprecjonuje dialogu międzyreligijnego.

23056  Około stu tysięcy rolników z całego świata, którzy przybyli na plac św. Piotra z kurami, królikami a nawet krowami, uczestniczyło w uroczystej mszy celebrowanej przez papieża Jana Pawła II. Okazją był Jubileusz rolników - jedna z ostatnich tak masowych uroczystości Wielkiego Jubileuszu.  Zwracając się do rolników przybyłych na Jubileusz papież podkreślał, że ich praca jest bardzo ważna i nie pozbawiona trudności i przeszkód. Powiedział, że rolnicy powinni być dumni ze swojej pracy, ponieważ ziemia została człowiekowi powierzona przez Boga , aby - jak głosi Księga Rodzaju - "uprawiał ją i doglądał".  "Nie dajcie się zwieść pokusie stawiania na pierwszym miejscu produktywności i zarobków - takiej uprawie ziemi, która sprzeciwia się naturze. Kiedy zapomina się o tej zasadzie człowiek staje się tyranem, nie strażnikiem ziemi uprawnej, a ziemia ta wcześniej czy później zbuntuje się przeciw niemu" - ostrzegał papież. Papież przypomniał, że w wielu państwach na świecie rolnictwo jest jedynym źródłem utrzymania. Są to często państwa mniej rozwinięte ekonomicznie, które na co dzień doświadczają biedy i niedostatku. Dodatkowym utrudnieniem są częste klęski naturalne w tych najbiedniejszych regionach i nękające je wojny, które poza tym, że pochłaniają wiele ofiar, powodują także zniszczenia upraw. Takie właśnie kraje, tłumaczył papież, szczególnie potrzebują solidarności i wsparcia.

40962  Około 20 tys. pielgrzymów uczestniczyło w środę w audiencji ogólnej na placu św. Piotra. Zwracając się do pielgrzymów z Polski przybyłych na audiencję papież przypomniał, że w czwartek przypada dzień Wniebowstąpienia Pańskiego.  "Te trzy dni przed Wniebowstąpieniem Pańskim: poniedziałek, wtorek i środa nazywają się w Polsce Dni Krzyżowe. To dni szczególnego błagania o urodzaje. Łączę się z moimi rodakami prosząc o urodzaje; zarówno urodzaje ziemi - żyzność i obfitość zbiorów, jak też urodzaje duchowe - przede wszystkim o powołania kapłańskie, zakonne i chrześcijańskie" - powiedział Jan Paweł II. 

20900  Pociąg retro, upamiętniający 80-lecie urodzin Jana Pawła II, 22. rocznicę jego pontyfikatu oraz 100-lecie węzła kolejowego - przejechał trasą pomiędzy Kalwarią Zebrzydowską i Andrychowem w Małopolsce.

6979  Zwierzenia papieskiego fotografa Arturo Mari wydała z okazji 80- tych urodzin Jana Pawła II oficyna "Biały kruk". 

40344  Zgoda i stabilizacja są potrzebne Włochom po 10 latach "zmian i kontrastów" - tak papież Jan Paweł II powiedział w czwartek w wystąpieniu do włoskich biskupów, zebranych w Watykanie na konferencji plenarnej. Była to pierwsza wypowiedź Jana Pawła II dotycząca sytuacji w Italii po niedzielnych wyborach parlamentarnych. Zwracając się do biskupów papież szczególnie podkreślał znaczenie rodziny w społeczeństwie i konieczność obrony jej praw. "Zaangażowanie na rzecz rodziny opartej na małżeństwie nierozerwalnie łączy się z działaniem w obronie życia ludzkiego od poczęcia do naturalnej śmierci" - powiedział Jan Paweł II. W poniedziałek, zaraz na początku swojego plenarnego zgromadzenia, włoscy biskupi zażądali zmiany ustawy aborcyjnej. Od 1978 roku aborcja jest we Włoszech legalna.

24335  Pomnik papieża Jana Pawła II odsłonił w niedzielę w Poznaniu na Ostrowie Tumskim nuncjusz apostolski w Polsce arcybiskup Józef Kowalczyk. "Niech wasz pomnik Jana Pawła II będzie stałym symbolem łączności Poznania ze stolicą apostolską. Niech gest jego ramion będzie zaproszeniem do budowania już na ziemi królestwa Bożego" - powiedział w homilii podczas uroczystej mszy świętej arcybiskup Kowalczyk.  Monument ukazuje ojca świętego radosnego, z rozłożonymi rękami, który dłonią wskazuje na pobliska katedrę. Jego postać ustawiono na ogromnym kamieniu, w którym wyryto napis "Na tej Opoce". Autorką pomnika jest łódzka rzeźbiarka Krystyna Fałdyga -Solska. Monument ma 2,2 metra wysokości; wykonano go z brązu.

25633  Papież Jan Paweł II odprawił w niedzielę na Placu św. Piotra mszę z okazji Jubileuszu katechetów i nauczycieli religii. Jubileuszu katechetów nie było w kalendarzu Wielkiego Jubileuszu, dopiero niedawno wprowadzono je do programu obchodów 2000-lecia chrześcijaństwa.  W mszy uczestniczyło ok. 50 tys. sióstr zakonnych, księży, ale przede wszystkim świeckich nauczycieli religii. Wg źródeł watykańskich na świecie pracuje prawie dwa i pół mln katechetów i nauczycieli religii.

39791  Wg bp. Tadeusza Pieronka, ocalenie papieża Jana Pawła II z zamachu na Placu św. Piotra w Rzymie "było niemal cudowne".  Zdaniem biskupa, zamach na papieża Jana Pawła II był "uderzeniem w samo serce polskiego Kościoła", dlatego, że prymas Polski Stefan Wyszyński był wtedy chory. "Zamach na Ojca Świętego stwarzał sytuację kompletnego załamania się całej tej sceny dość mocnego wchodzenia Kościoła w społeczeństwo" - uważa biskup. "Sądzę, że to tak zostało wykombinowane, ale Pan Bóg pokrzyżował te plany" - dodał. 

29609  W niedzielę papież Jan Paweł II poinformował o wyniesieniu do godności kardynalskiej kolejnych siedmiu purpuratów, wśród nich dwóch mianowanych jeszcze w 1998 roku.  Jednym z kardynałów "in pectore", czyli tych, których nazwisk dotąd nie ujawniano, okazał się arcybiskup lwowskiego kościoła łacińskiego Marian Jaworski, Polak urodzony we Lwowie w 1928 roku.  Do godności kardynalskiej papież wyniósł także grekokatolickiego arcybiskupa Lwowa Lumomira Husara. "W jego osobie, tak jak w osobie jego poprzedników, pragnę uhonorować kościoły, które zostały ciężko doświadczone w 20. wieku i dały świadectwo tak licznych chrześcijan i chrześcijanek, którzy nie zawahali się przed cierpieniem, a nawet poświęceniem życia" - powiedział Jan Paweł II ogłaszając nazwisko nowego kardynała z Ukrainy. 

44405  Apel papieża Jana Pawła II o pojednanie pomiędzy Polakami i Ukraińcami z pewnością nie pozostanie bez echa - takiego zdania była większość pytanych przez PAP uczestników środowej mszy w obrządku bizantyjskim we Lwowie.  "Niewątpliwie powinniśmy dążyć do pojednania. Wydaje mi się, że słowa papieża znajdą w nas oddźwięk. Ta wizyta już zmieniła wielu ludzi, np. media, które były przeciwne przyjazdowi papieża, wyraźnie zmieniły ton" - powiedział PAP 42-letni Walerij ze Lwowa.  70-letni chirurg i wykładowca Akademii Medycznej Feliks Zamkowec jest zauroczony papieżem. "Wszystkie grzechy ze mnie wyszły, bo spotkałem papieża. To człowiek, który daje ludziom pokój, wycisza waśnie międzywyznaniowe. Dlatego myślę, że jego apel o pojednanie między nami nie pozostanie bez echa" - powiedział.  Rozmówcą PAP był też były członek Ukraińskiej Powstańczej Armii, 75-letni Mykoła. "Wy robiliście błędy i my nie mamy czystego sumienia. Ale to przeszłość. Dziś nie mamy powodów do kłótni. Powinniśmy wykorzystać te sprzyjające warunki. Tym bardziej, że tak ładnie poprosił nas o to papież-Polak" - powiedział.

675  Papież Jan Paweł II - który nie mógł pojechać do Iraku, by  odwiedzić miejsce urodzin patriarchy Abrahama - odbył w środę  "duchową pielgrzymkę" do Ur, gdzie na świat przyszedł ojciec w  wierze żydów, chrześcijan i muzułmanów. Ojciec Święty brał udział  w ceremonii, która składała się z modlitw, czytań z Pisma  Świętego i oglądania filmu o Ur Chaldejskim. Idea pielgrzymki do  świętego miejsca - znajdującego się w starożytnej Mezopotamii -  upadła, gdy w grudniu rząd iracki poinformował, że nie jest w  stanie zorganizować pobytu Ojca Świętego. Dziś papież rozpoczyna pierwszą podróż do źródeł  chrześcijaństwa. Przez trzy dni będzie w Egipcie, gdzie odwiedzi  górę Synaj, na której Mojżesz otrzymał od Stwórcy tablice z  Dziesięcioma Przykazaniami.

34803  Papież Jan Paweł II napisał do biskupów sycylijskich, że "pokonanie negatywnych sił, w tym najpoważniejszej z nich - mafii", pozwoli przywrócić na Sycylii nadzieję, dobro i uwypuklić liczne wartości, które charakteryzują jej mieszkańców. W liście do Konferencji Episkopatu Sycylii, wysłanym z okazji jej lokalnego zgromadzenia, papież przypomniał, że zarówno on sam jak i wielu sycylijskich duchownych nieprzerwanie potępia sycylijską mafię i popiera jej zwalczanie. Mówił także o konieczności angażowania się wierzących we wszystkie dziedziny życia - także w politykę. 

16026  Premier Jerzy Buzek wraz z żoną byli w środę gośćmi papieża Jana Pawła II. Premier, który przebywa we Włoszech na urlopie został przyjęty w Castel Gandolfo na prywatnej audiencji. Spotkanie trwało ponad godzinę.

22402  Papież Jan Paweł II przekaże sto tysięcy dolarów na budowę wielkiej katedry prawosławnej w Bukareszcie - podała agencja AFP, powołując się na anonimowe źródło w rumuńskim patriarchacie. 

6712  Jan Paweł II beatyfikował w sobotę w Fatimie Franciszka i  Hiacyntę, dwoje pastuszków, którym w 1917 r. sześciokrotnie  ukazała się tam Matka Boska; ujawnił też przez kardynała Angelo  Sodano część trzeciej Tajemnicy Fatimskiej. Tajemnica, jak wyjaśnił watykański sekretarz stanu kardynał  Sodano, zawierała "proroczą wizję", jaka ukazała się podczas  jednego z objawień rodzeństwu Franciszkowi i Hiacyncie Marto,  którzy zmarli po paru latach, oraz żyjącej do dziś ich kuzynce  Łucji dos Santos (obecnie 93-letniej zakonnicy): biskupa  "ubranego na biało", który "upada na ziemię, najwyraźniej  martwy, pod gradem kul". Rzecznik watykański, Joaquin Navarro Valls, powiedział  dziennikarzom, że "dziś jest sprawą jasną, iż ubrany na biało  biskup, to Jan Paweł II". Dodał, iż ujawnienie całej trzeciej  Tajemnicy Fatimskiej "to sprawa dni". Kościół chce jednak  przygotować na to wiernych, a papież - opatrzyć tekst odpowiednim  komentarzem. Trzeciej tajemnicy Łucja nie chciała przez wiele lat wyjawić,  ponieważ tak radziła jej Matka Boska z objawień. Łucja uczyniła  to na piśmie dopiero na polecenie biskupa Leirii, za pontyfikatu  Piusa XII. Oryginalny tekst świadectwa siostry Łucji, który znali dotąd  tylko Jan Paweł II i trzej jego poprzednicy oraz prefekt  watykańskiej Kongregacji ds. Nauki Wiary, kardynał Joseph  Ratzinger, jest przechowywany przez Ratzingera. Ojciec Święty odwiedził Fatimę po raz trzeci od 13 maja 1982  r., kiedy to dokładnie w pierwszą rocznicę zamachu na swe życie  (z 13 maja 1981 r.) dziękował Matce Bożej Fatimskiej za  cudowne ocalenie. "Jej ręka odchyliła lot kuli" - powiedział. Podczas mszy beatyfikacyjnej raz jeszcze dziękował Madonnie  Fatimskiej za ocalenie. W sobotę wieczorem, po niespełna 25-godzinnej wizycie w  Portugalii, której celem było Sanktuarium Fatimskie, Jan Paweł  II powrócił do Rzymu.

22000  Papież Jan Paweł II potępił przemoc i rasizm na stadionach piłkarskich. Powiedział, że fani nie powinni pozwolić, aby pochodzenie rasowe było obrażane. 

12432  W okolicach Les Combes we włoskich Alpach, gdzie odpoczywa papież Jan Paweł II niemieckiemu turyście udało się niemal wejść do rezydencji papieża. Zaledwie kilka metrów przed drzwiami domu zatrzymała go papieska ochrona, wcześniej nikt nie zwrócił na niego uwagi. 

12332  W okolicach Les Combes we włoskich Alpach, gdzie odpoczywa papież Jan Paweł II niemieckiemu turyście udało się niemal wejść do rezydencji papieża. Zaledwie kilka metrów przed drzwiami domu zatrzymała go papieska ochrona, wcześniej nikt nie zwrócił na niego uwagi. 

8736  Po rozmowie papieża z prezydentem Rosji rzecznik Watykanu nie  chciał powiedzieć w poniedziałek wieczorem, czy Putin przekazał  papieżowi zaproszenie do Rosji, ale oświadczył, że drzwi dla  wizyty "pozostają otwarte". Pytany, jaką wymowę ma brak  jakiejkolwiek wzmianki o ponowieniu zaproszenia dla Jana Pawła  II do Rosji, Joaquin Navarro Valls odparł, że nadal ważne są  zaproszenia przekazane wcześniej. "Podczas rozmów omówiono rolę  Watykanu w procesie integracji między Wschodem a Zachodem.  Prezydent Putin docenia szczególną rolę Watykanu w tym procesie.  Rozmawiano też o problemach rozbrojenia i sytuacji  międzynarodowej" - głosi komunikat Biura Prasowego Stolicy  Apostolskiej, wydany po 50-minutowej rozmowie papieża z  prezydentem Rosji. Upragniona przez papieża wizyta w Rosji  zależy również od zgody patriarchy Aleksija II, a na razie  moskiewski patriarchat nie zamierza takiej zgody udzielić.  Kwestie sporne w stosunkach z Watykanem to sprawa ukraińskich  cerkwi przejętych przez grekokatolików oraz działalność misyjna  Kościoła katolickiego w Rosji. Podczas rozmowy Putina z papieżem  doszło do wydarzenia bez precedensu. Po półgodzinnym spotkaniu w  cztery oczy do Jana Pawła II i prezydenta Putina dołączyli  watykański sekretarz stanu kardynał Angelo Sodano i rosyjski  minister spraw zagranicznych Igor Iwanow. Głowy państw  odwiedzające Watykan zawsze spotykają się z watykańskim  sekretarzem stanu, jednak takie spotkania odbywają się po  audiencji, nigdy w obecności papieża. 

15133  Papież Jan Paweł II przyjął w sobotę w swojej rezydencji w Castel Gandolfo grupę wolontariuszy pomagających w organizacji XV Światowych Dni Młodzieży. Dzięki połączeniu na żywo w spotkaniu uczestniczyło też ponad 20 tys. wolontariuszy zebranych na Placu Św. Piotra w Rzymie. "To właśnie wasze pokolenie przejmie pochodnię wiary i zaniesie ją swoim rówieśnikom i całej ludzkości w trzecie tysiąclecie" - powiedział papież. Podczas XV Światowych Dni Młodzieży w Rzymie pracować będzie 25 tys. wolontariuszy z 40 krajów, w tym trzysta osób z Polski.

11613  Zwracając się do uczestników kongresu lekarzy katolickich, który  odbywa się w Rzymie, papież podkreślił, że Kościół zakazuje  katolikom poddawać się prawu, które narzuca udział w aborcji i  eutanazji. Papież zachęcał lekarzy katolickich, by sprzeciwiali się aborcji  i eutanazji, korzystając ze swego prawa do zgłaszania zastrzeżeń  wynikających z przekonań. "Ustawodawstwo dopuszczające podobne zbrodnie jest absolutnie  niemoralne i nie może stanowić zobowiązania moralnego dla  lekarza, któremu w pełni przysługuje prawo zgłoszenia sprzeciwu,  uzasadnionego przekonaniami" - oświadczył papież. Wbrew zapowiedziom Jan Paweł II nie pojawił się w oknie swej  biblioteki podczas wieczornej modlitwy pielgrzymujących Polaków  na placu Św. Piotra w Watykanie.  Jak przyznał prowadzący modlitwę metropolita gnieźnieński  arcybiskup Henryk Muszyński, stało się tak dlatego, że wbrew  oczekiwaniom na placu zebrało się bardzo mało pielgrzymów z  Polski.

39786  Po zamachu na papieża Jana Pawła II 13 maja 1981 roku na Placu św. Piotra w Rzymie, pamiętam bardzo dobrze, jak wszyscy płakaliśmy - wspomina prymas Polski kardynał Józef Glemp. Później - jak zaznaczył prymas - przyszły chwile oczekiwania na wiadomości o przebiegu operacji i o stanie zdrowia Jana Pawła II. "Śledziliśmy to wszystko z bijącym sercem aż do momentu, kiedy zaczęły się pojawiać komunikaty nadziei, że operacja przebiegła pomyślnie i że następuje poprawa stanu zdrowia Ojca Świętego" - dodał.  "Dzisiaj widzimy, jak siła Boża i wstawiennictwo Matki Bożej pozwoliło Ojcu Świętemu 20 lat dalej jeszcze pracować i to z jakim wielkim wysiłkiem apostolskim" - powiedział prymas. 

11805  Papież Jan Paweł II udał się do Doliny Aosty na północy Włoch,  gdzie spędzi 12-dniowe wakacje. Papież zostanie do 22 lipca w  górskim domu w pobliżu Introd na wysokości 1400 m, w pobliżu  granicy z Francją. 

21194  Rzecznik Watykanu Joaquin Navarro Valls oświadczył, że aluzja prymasa Belgii Godfrieda Danneelsa, dotycząca ewentualnego podania się papieża do dymisji, "jest osobistą opinią kardynała, nie mającą żadnych podstaw". Belgijski kardynał sugerował, że Jan Paweł II mógłby ustąpić po zakończeniu obchodów Jubileuszu 2000 lat chrześcijaństwa. W jednym z rozdziałów swej książki "W całkowitej wolności" prymas mówi o przewidzianym przez Kodeks Kanoniczny przechodzeniu biskupów na emeryturę po ukończeniu 75 lat i wysuwa hipotezę, że mogłoby to znaleźć zastosowanie również w przypadku papieży.

40424  Biskup sandomierski zaprotestował w liście do burmistrza miasta przeciw zalegalizowaniu 5-dniowej promocji piwa jednego z krajowych browarów. Odbywa się ona w miejscu, gdzie 12 czerwca 1999 r. papież Jan Paweł II celebrował mszę św. 

30074  Z okazji Dnia życia konsekrowanego, obchodzonego w uroczystość Ofiarowania Pańskiego, w Bazylice Watykańskiej odprawiono z udziałem papieża uroczystą mszę dla rzymskich zakonnic i zakonników.  Mszę celebrował kardynał Eduardo Martinez Somalo, prefekt Kongregacji instytutów życia konsekrowanego i stowarzyszeń życia apostolskiego.   W homilii Jan Paweł II powiedział, że w procesji ze świecami w Dniu Ofiarowania Pańskiego splatają się wschodnia i zachodnia tradycja chrześcijańska. Przypomniał, że światło świec symbolizuje Chrystusa. 

22719  W ślad za Watykanem władze w Kijowie potwierdziły, że papież Jan Paweł II przyjedzie z kilkudniową wizytą państwową na Ukrainę w czerwcu przyszłego roku.  Jak powiedział szef służby prasowej MSZ Ukrainy Ihor Hruszko, wizyty Jana Pawła II z niecierpliwością oczekują przede wszystkim miliony ukraińskich grekokatolików i rzymskich katolików.  Nie wiadomo jeszcze, ile dni będzie trwała pielgrzymka ani też, czy oprócz Kijowa papież odwiedzi inne ukraińskie miasta. Nie wyklucza się, że Ojciec święty przybędzie do Lwowa, gdzie znajduje się rezydencja głowy Kościoła grekokatolickiego. 

30623  Papież Jan Paweł II interesuje się sukcesami polskiego skoczka narciarskiego - Adama Małysza. "Papież gratuluje Adamowi Małyszowi, cieszy się z jego sukcesów i poleca go boskiej opiece" - powiedział PAP ojciec Konrad Hejmo - dyrektor polskiego ośrodka Corda Cordi w Rzymie.

43295  Pogląd, że wizyta papieża Jana Pawła II zaostrzy stosunki międzywyznaniowe na Ukrainie, jest mocno przesadzony, stwierdził na konferencji prasowej w Kijowie zwierzchnik Ukraińskiego Kościoła Greckokatolickiego kard.Lubomyr Huzar.  Podkreślił przy tym, że prowadzone raz w tygodniu od półtora miesiąca uliczne protesty prawosławnych w Kijowie rozreklamowały wizytę papieża, dzięki czemu wiele osób dowiedziało się, że Jan Paweł II przybędzie nad Dniepr.  O tym, że protesty nie dały rezultatów, jakich oczekiwali ich organizatorzy, mówili też ukraińscy dziennikarze. Według ich informacji, zgłoszenia na mszę z udziałem papieża nadchodzą nie tylko od pojedynczych prawosławnych, ale od całych parafii.  Papież oczekiwany jest w Kijowie w sobotę - 23 czerwca. 25 czerwca uda się do Lwowa. Pielgrzymka zakończy się 27 czerwca późnym wieczorem. Najliczniejszego udziału wiernych organizatorzy spodziewają się we Lwowie. Według różnych szacunków, do miasta może przybyć nawet 800 tys. pielgrzymów.

31833  Na placu św. Piotra odbyła się pierwsza część konsystorza, podczas którego papież nadał godność kardynalską 44 duchownym. Wśród nowych kardynałów jest dwóch Polaków: arcybiskup Zenon Grocholewski, prefekt watykańskiej Kongregacji Wychowania Katolickiego oraz Marian Jaworski, arcybiskup Lwowa obrządku łacińskiego.  W imieniu wszystkich 44 kardynałów wystąpił Giovanni Battista Re, prefekt Kongregacji ds. Biskupów. Podziękował za wyróżnienia i życzył papieżowi sił i zdrowia. Powiedział, że Kościół i wierni długo jeszcze będą potrzebować jego zaangażowania i modlitwy.  Po konsystorzu w Kolegium kardynalskim zasiadać będzie 185 purpuratów. 135 z nich nie ukończyło 80 lat i ma czynne prawo wyboru papieża. Najliczniej reprezentowana wśród kardynałów-elektorów jest Europa, którą reprezentuje 65 duchownych. Coraz wyraźniej wzrasta jednak rola obu kontynentów amerykańskich, a szczególnie kardynałów z Ameryki Łacińskiej, którzy mają wśród wyborców papieża już 27 przedstawicieli. 

22185  Papież Jan Paweł II przyjął na audiencji w Watykanie przewodniczącego Międzynarodowego Komitetu Olimpijskiego Juana Antonio Samarancha oraz jego zastępcę Thomasa Bacha.

26267  Powodem wizyty było przekazanie Watykanowi choinki, która stoi już na placu św. Piotra. Co roku Jan Paweł II przyjmuje ofiarodawców drzewka na audiencji. Haiderowi towarzyszyła 250-osobowa delegacja z Karyntii. Na zakończenie audiencji Jan Paweł II wręczył Haiderowi tekst swojego orędzia na XXXIV Światowy Dzień Pokoju, który przypadnie w pierwszym dniu nowego tysiąclecia. Orędzie opublikowano w czwartek.  Zawiera ono m.in. apel o przyjmowanie uchodźców oraz zdecydowany sprzeciw wobec ksenofobii i rasizmu. Podarunek ten odebrano jako wyraźną aluzję do antyimigracyjnej polityki Haidera i jego uwag pod adresem włoskich władz, którym zarzucił nadmierną otwartość wobec uchodźców.  W wyniku zorganizowanych w związku z wizytą Haidera demonstracji, co najmniej 31 osób zostało rannych i siedem aresztowanych.

28847  Papież zwrócił się do rządu Indonezji, aby bardziej zaangażował się w obronę chrześcijan i położył kres prześladowaniom, których ofiarą jest społeczność chrześcijańska.  Jan Paweł II wykorzystał do tego okazję, jaką stała się w piątek wizyta indonezyjskiego ministra spraw zagranicznych Alwiego Shihaba w Watykanie.  Ojciec Święty Powiedział także, iż pragnie, aby nastąpiła normalizacja stosunków Dżakarty ze Wschodnim Timorem - poinformował rzecznik Watykanu Joaquin Navarro Valls.

34446  Jan Paweł II jako pierwszy papież Kościoła rzymskokatolickiego złoży wizytę w prawosławnej Grecji w dniach 4 i 5 maja - ogłosił w Atenach watykański nuncjusz do specjalnych misji arcybiskup Paolo Sardi.  Abp Sardi, który we wtorek przybył do Aten, rozmawiał z prawosławnym arcybiskupem Aten Christodulosem, przewodniczącym Świętego Synodu greckiego Kościoła prawosławnego.  Wysłannik Watykanu oświadczył, że przywiózł arcybiskupowi Christodulosowi przesłanie "miłości i radości" od Jana Pawła II. 

135  Artyści są "uprzywilejowanymi interpretatorami tajemnicy  człowieka" - powiedział Jan Paweł II do 30 tys. osób  zgromadzonych na Placu św. Piotra na modlitwie Anioł Pański.  Mówił również o roli choroby w życiu człowieka.  "Chrystus jest najwyższym źródłem inspiracji sztuki uniwersalnej  i współczesna epoka, choć naznaczona ateizmem, to potwierdza -  najwięksi artyści wszystkich kontynentów odczuwali potrzebę  mierzenia się z Jezusem i Jego nieprzebraną tajemnicą" -  powiedział Ojciec Święty.  18 lutego w Watykanie będzie obchodzony Jubileusz Artystów -  jedna z wielu podobnych uroczystości odbywających się w ramach  Wielkiego Jubileuszu Roku 2000.

31942  Uroczysta msza na placu św. Piotra, którą papież celebrował wraz z nowymi kardynałami zakończyła dwudniowy konsystorz w Watykanie.  Do grona Świętego Kolegium Kardynalskiego dołączyło 44 duchownych, w tym m.in. siedmiu Włochów, czterech Niemców i dwóch Polaków. Nowi polscy kardynałowie to arcybiskup Zenon Grocholewski - prefekt watykańskiej Kongregacji Wychowania Katolickiego i Marian Jaworski - arcybiskup Lwowa obrządku łacińskiego.  W drugim dniu konsystorza papież wręczył nowym purpuratom pierścienie - kolejny, po czerwonej piusce i birecie, symbol kardynalskiej godności. W homilii wygłoszonej podczas mszy papież mówił o potrzebie jedności Kościoła w nowym tysiącleciu. 

40510  Kontrowersyjna rzeźba Maurizio Cattelana przedstawiająca papieża Jana Pawła II przygniecionego meteorytem została sprzedana przez nowojorski dom aukcyjny Christie''s za 886 tys. dolarów. 

11926  Nowy album zdjęć Adama Bujaka dokumentuje majową pielgrzymkę Jana  Pawła II do Fatimy, a także historię tego portugalskiego  sanktuarium upamiętniającego objawienia Matki Boskiej w 1917  roku. 

33208  Święty Synod Kościoła prawosławnego Grecji wyraził zgodę na wizytę w tym kraju papieża Jana Pawła II jako pielgrzyma. Informację tę przekazał w Atenach rzecznik Świętego Synodu biskup Sparty, Eustathios.

38839  Być może nie byłoby papieża Jana Pawła II, gdyby w styczniu 1945 roku oficer Armii Czerwonej nie ocalił seminarzysty Karola Wojtyły przed zsyłką na Sybir zarządzoną przez Stalina m.in. wobec polskich nauczycieli i seminarzystów. 

29146  Rzecznik Watykanu Joaquin Navarro-Valls zdementował pogłoski, jakoby hierarchia Ukraińskiego Kościoła Prawosławnego (Patriarchatu Moskiewskiego) przysłała do papieża list z prośbą o przełożenie pielgrzymki na Ukrainę. Podczas pielgrzymki Jan Paweł II spotka się z ukraińskimi katolikami.

41779  Papież Jan Paweł II wysłał do Jerozolimy kardynała Pio Laghiego, który ma się spotkać z premierem Izraela Arielem Szaronem i przewodniczącym Autonomii Palestyńskiej Jaserem Arafatem, by zachęcać ich do zawieszenia broni. Poinformował o tym rzecznik Stolicy Apostolskiej Joaquin Navarro Valls.  Specjalny wysłannik papieża, który opuścił Rzym w środę rano, przekaże Szaronowi i Arafatowi osobisty list papieża. 

43402  Podczas niedzielnej modlitwy Anioł Pański Jan Paweł II wyraził nadzieję, że jego przyszłotygodniowa pielgrzymka na Ukrainę posłuży budowaniu jedności wśród chrześcijan. Mówił też o losie uchodźców na świecie.  "Niechaj ta apostolska podróż będzie kolejnym krokiem na drodze ku oczekiwanej (przez Kościół) jedności chrześcijan" - powiedział Jan Paweł II.  Pielgrzymce stanowczo sprzeciwia się podległy patriarsze Moskwy i Wszechrusi Aleksijowi II Ukraiński Kościół Prawosławny Patriarchatu Moskiewskiego, skupiający większość ukraińskich wyznawców prawosławia. 

46804  Jan Paweł II zaapelował do prezydenta USA George`a W. Busha o odrzucenie technik tworzenia embrionów dla celów badawczych i złagodzenie nierówności między bogatą Północą i biednym Południem.  Papież przyjął prezydenta USA w swej letniej rezydencji w Castelgandolfo.  "Doświadczenie pokazuje już, jak tragiczne osłabienie sumień towarzyszy atakom na życie niewinnych nienarodzonych istot ludzkich i prowadzi do akceptacji innych zjawisk zła, jak eutanazja, dzieciobójstwo, a ostatnio propozycje tworzenia embrionów ludzkich do celów badawczych, przeznaczonych następnie do zniszczenia" - powiedział papież.  W obronie prawa do życia "Ameryka może pokazać światu drogę przyszłości rzeczywiście ludzkiej, w której człowiek pozostaje panem, a nie produktem technologii" - mówił Jan Paweł II. 

30928  W poniedziałek Radio Watykańskie obchodzi 70. urodziny. "Ojcami chrzestnymi" watykańskiej rozgłośni byli Papież Pius XI oraz wynalazca aparatu radiowego Gugliemo Marconi. 

31089  W orędziu na 87. Światowy Dzień Migracji, który przypadnie 18 listopada, papież Jan Paweł II pisze o "prawie do emigracji" i apeluje o międzynarodowe normy regulujące ruchy migracyjne na świecie.  Orędzie, zatytułowane "Duszpasterstwo migrantów - współczesną drogą wypełniania misji Kościoła", opublikowano w Watykanie.  Pisząc o prawie do emigracji Jan Paweł II zauważa, że różne powody skłaniają ludzi do opuszczenia rodzinnego kraju: młodzi np. wyjeżdżają na studia, do pracy i zakładają rodziny za granicą. Najbardziej dramatyczne są jednak wyjazdy, których powodem jest brak wolności lub bieda, zmuszająca do poszukiwania ratunku z dala od kraju. 

6693  Papież Jan Paweł II pobłogosławił w piątek uczestników  kolarskiego wyścigu Giro d'Italia, który w sobotę rozpocznie się  w Rzymie.

44200  Zwierzchnik bazylianów w Polsce ojciec Marek Skórka zwrócił uwagę w rozmowie z naszą Agencją, że Jan Paweł II "bardzo wyraźnie podkreśla ciągłość historyczną państwa ukraińskiego i narodu ukraińskiego".  Jak zaznaczył o. Skórka, papież podczas pielgrzymki na Ukrainę zwraca uwagę na kluczowe elementy dla tradycji historycznej tego kraju: Ruś Kijowską, św. Włodzimierza, chrzest Kijowa oraz na rolę Kijowa, z którego chrześcijaństwo zaczęło się rozprzestrzeniać na terytoria Europy Wschodniej.  Według ojca Skórki, Jan Paweł II ma dla Ukrainy bardzo czytelne przesłanie. "Jest to przede wszystkim przesłanie do narodu, aby zwrócił się do Chrystusa i aby w Chrystusie odnalazł drogę do swojego nowego życia" - podkreślił przełożony grekokatolickiego zakonu bazylianów w Polsce. W ocenie o. Skórki, istotny element papieskiego nauczania podczas tej wizyty, to "misternie wplatany przez Ojca Świętego wątek odpowiedzialności wobec własnej historii, wobec własnej tradycji". Jan Paweł II w swoich wystąpieniach wskazuje na potrzebę nawiązywania do autorytetów ukraińskiej historii, kultury i życia religijnego, takich m.in. jak św. Włodzimierz, książę Monomach czy metropolita Andrzej Szeptycki - mówi o. Skórka. 

38506  Nuncjusz apostolski w Waszyngtonie Gabriel Montalvo wystąpił w imieniu papieża Jana Pawła II z prośbą o łaskę wobec skazanego na karę śmierci Timothy McVeigha, sprawcy zamachu na budynek federalny w Oklahoma City.

44406  Większość Rosjan - 61 proc. - pozytywnie odnosi się do ewentualnej wizyty papieża Jana Pawła II w ich kraju. Jedynie 17 proc. ankietowanych przez Ogólnorosyjskie Centrum Badania Opinii Publicznej jest całkowicie przeciwnych przyjazdowi papieża do Rosji, a 22 proc. nie ma w tej sprawie zdania.  Przeciwko pielgrzymce papieża do Rosji jednoznacznie występuje Rosyjska Cerkiew Prawosławna, która oskarża Kościół katolicki o prozelityzm, politykę ukierunkowaną na rozszerzanie swoich wpływów właśnie kosztem prawosławia. 

44103  Prezydent Ukrainy Leonid Kuczma powiedział, że nie zgadza się z tymi, którzy ostro krytykują wizytę papieża Jana Pawła II na Ukrainie. Dodał, że nie uważa też, iż przyjazd papieża do Kijowa może w jakiś sposób wpłynąć na stosunki ukraińsko-rosyjskie. "Prezydent Federacji Rosyjskiej, to mądry człowiek i potrafi oddzielić realność od politykierstwa" - powiedział Kuczma. Prezydent wyraził nadzieję, że wizyta Jana Pawła II może pomóc w jednoczeniu ukraińskiego społeczeństwa.

38230  Watykan opublikował w czwartek list, który Jan Paweł II napisał do metropolity Wołodymyra, zwierzchnika Ukraińskiej Cerkwi Prawosławnej (Moskiewskiego Patriarchatu). List papieża jest odpowiedzią na list Wołodymyra, sugerujący papieżowi odłożenie pielgrzymki na Ukrainę. Pielgrzymka papieża na Ukrainę planowana jest w dniach 23 - 27 czerwca. List, podpisany przez papieża 26 marca, został dostarczony kijowskiemu metropolicie 7 kwietnia przez kardynała - Roberto Tucciego - organizatora papieskiej pielgrzymki na Ukrainę.  Jan Paweł II zapewnia w nim, że bardzo uważnie przeczytał list od metropolity Wołodymyra, daje jednak do zrozumienia, że nie zamierza odkładać pielgrzymki. Zapewnia o swoim szacunku dla wyznawców prawosławia na Ukrainie i zaangażowaniu na rzecz dialogu ekumenicznego, wreszcie prosi o spotkanie z kijowskim metropolitą.  Papież przypomina także o istnieniu specjalnej komisji złożonej z przedstawicieli ukraińskich grekokatolików i Ukraińskiej Cerkwi Prawosławnej. Komisję tę powołano na życzenie patriarchy Wszechrusi - Aleksija II w celu dokonania oceny konfliktu między grekokatolikami a wyznawcami prawosławia na zachodniej Ukrainie. Ten fragment listu papieża można uznać za odpowiedź na zarzuty patriarchy Aleksija II, który w wywiadzie opublikowanym przed trzema tygodniami na łamach katolickiego tygodnika "Famiglia Cristiana", oskarżył Watykan, że nic nie robi w sprawie załagodzenia konfliktu religijnego w tym regionie. 

21544  Papież Jan Paweł II obejrzy w najbliższą niedzielę na Stadionie Olimpijskim w Rzymie bieg sprinterów na 100 m z okazji jubileuszu sportowców - poinformowała Międzynarodowa Federacja Lekkoatletyczna (IAAF).

2592  We wtorek, w drugim dniu pielgrzymki do Ziemi Świętej, Jan Paweł  II odprawił mszę na stadionie w Ammanie, odwiedził miejsce  chrztu Jezusa nad Jordanem i po południu przyleciał do Tel  Awiwu, a stamtąd udał się do Jerozolimy. W mszy papieskiej na stadionie w stolicy Jordanii uczestniczyło  50-70 tysięcy wiernych. Było to pierwsze publiczne nabożeństwo  odprawione przez papieża podczas jego pielgrzymki do Ziemi  Świętej i największe zgromadzenie chrześcijan w dziejach  muzułmańskiej Jordanii.    "Wasza przyszłość spoczywa w jedności i solidarności. Niechaj  wierni Kościoła uznają jedność i miłość za swój najwyższy cel.  Nie ma skuteczniejszego sposobu na zawodowe i polityczne  zaangażowanie, przede wszystkim w służbie sprawiedliwości,  pojednania i pokoju" - powiedział papież w homilii wygłoszonej  po angielsku. Po godz. 16 czasu warszawskiego papież odleciał z Ammanu do Tel  Awiwu. Na płycie lotniska Ben Guriona pod Tel Awiwem czekali na  papieża prezydent Izraela Ezer Weizman i premier Ehud Barak.  Papież po wyjściu z samolotu ucałował Ziemię Świętą, podaną w  misie przez dzieci. Prezydent Weizman witając papieża wyraził uznanie dla "wkładu  Jego Świątobliwości w potępienie antysemityzmu jako grzechu  przeciwko Niebu i ludzkości". Zapewnił również, że Żydzi "zdają  sobie sprawę z wagi, jaką teologia katolicka przywiązuje do  znajomości hebrajskich korzeni chrześcijaństwa". Jednocześnie  wezwał do wspólnego działania "dla zwalczania plagi rasizmu i  antysemityzmu". Oświadczając, że Izrael "znajduje się w trakcie  obiecującego procesu pokojowego" prezydent podkreślił z  naciskiem, że papież przybywa do Jerozolimy, która "jest stolicą  państwa Izrael". "Jest sercem świata hebrajskiego i świętym  miejscem chrześcijaństwa i islamu." W przemówieniu powitalnym papież wyraził pragnienie, aby jego  wizyta w Izraelu i na terenach Autonomii Palestyńskiej  "przyczyniła się do wzmocnienia dialogu międzyreligijnego między  żydami, chrześcijanami i muzułmanami". "Moja podróż jest hołdem  złożonym trzem tradycjom religijnym, które współistnieją na tej  ziemi." "Wszyscy wiemy, jak pilna jest potrzeba pokoju i  sprawiedliwości, nie tylko dla Izraela, lecz dla całego regionu.  Między Stolicą Apostolską a Izraelem wiele się zmieniło, odkąd  mój poprzednik, papież Paweł VI, był tu w 1964 roku. Nawiązanie  stosunków dyplomatycznych między nami w 1994 roku uwieńczyło  wysiłki zmierzające do otwarcia nowej ery dialogu w sprawach  będących przedmiotem wspólnego zainteresowania, takich jak  wolność religijna, stosunki między Kościołem i państwem, a  ogólniej między chrześcijanami a żydami" - powiedział papież. "Modlę się - podkreślił w zakończeniu przemówienia - aby moja  wizyta przyczyniła się do umocnienia dialogu międzyreligijnego,  który doprowadzi i żydów, i chrześcijan, i muzułmanów do  odnalezienia w ich wierze i w uniwersalnym braterstwie, jakie  łączy wszystkich członków ludzkiej rodziny, motywacji i zachęty  do działania na rzecz pokoju i sprawiedliwości, które nadal nie  są ich udziałem, a których pragną tak głęboko". Z Tel Awiwu papież poleciał helikopterem do Jerozolimy.

2510  We wtorek, w drugim dniu pielgrzymki do Ziemi Świętej, Jan Paweł  II odprawił mszę na stadionie w Ammanie, odwiedził miejsce  chrztu Jezusa nad Jordanem i po południu przyleciał do Tel  Awiwu, a stamtąd udał się do Jerozolimy. W mszy papieskiej na stadionie w stolicy Jordanii uczestniczyło  50-70 tysięcy wiernych. Było to pierwsze publiczne nabożeństwo  odprawione przez papieża podczas jego pielgrzymki do Ziemi  Świętej i największe zgromadzenie chrześcijan w dziejach  muzułmańskiej Jordanii.    "Wasza przyszłość spoczywa w jedności i solidarności. Niechaj  wierni Kościoła uznają jedność i miłość za swój najwyższy cel.  Nie ma skuteczniejszego sposobu na zawodowe i polityczne  zaangażowanie, przede wszystkim w służbie sprawiedliwości,  pojednania i pokoju" - powiedział papież w homilii wygłoszonej  po angielsku. Po godz. 16 czasu warszawskiego papież odleciał z Ammanu do Tel  Awiwu. Na płycie lotniska Ben Guriona pod Tel Awiwem czekali na  papieża prezydent Izraela Ezer Weizman i premier Ehud Barak.  Papież po wyjściu z samolotu ucałował Ziemię Świętą, podaną w  misie przez dzieci. Prezydent Weizman witając papieża wyraził uznanie dla "wkładu  Jego Świątobliwości w potępienie antysemityzmu jako grzechu  przeciwko Niebu i ludzkości". Zapewnił również, że Żydzi "zdają  sobie sprawę z wagi, jaką teologia katolicka przywiązuje do  znajomości hebrajskich korzeni chrześcijaństwa". Jednocześnie  wezwał do wspólnego działania "dla zwalczania plagi rasizmu i  antysemityzmu". Oświadczając, że Izrael "znajduje się w trakcie  obiecującego procesu pokojowego" prezydent podkreślił z  naciskiem, że papież przybywa do Jerozolimy, która "jest stolicą  państwa Izrael". "Jest sercem świata hebrajskiego i świętym  miejscem chrześcijaństwa i islamu." W przemówieniu powitalnym papież wyraził pragnienie, aby jego  wizyta w Izraelu i na terenach Autonomii Palestyńskiej  "przyczyniła się do wzmocnienia dialogu międzyreligijnego między  żydami, chrześcijanami i muzułmanami". "Moja podróż jest hołdem  złożonym trzem tradycjom religijnym, które współistnieją na tej  ziemi." "Wszyscy wiemy, jak pilna jest potrzeba pokoju i  sprawiedliwości, nie tylko dla Izraela, lecz dla całego regionu.  Między Stolicą Apostolską a Izraelem wiele się zmieniło, odkąd  mój poprzednik, papież Paweł VI, był tu w 1964 roku. Nawiązanie  stosunków dyplomatycznych między nami w 1994 roku uwieńczyło  wysiłki zmierzające do otwarcia nowej ery dialogu w sprawach  będących przedmiotem wspólnego zainteresowania, takich jak  wolność religijna, stosunki między Kościołem i państwem, a  ogólniej między chrześcijanami a żydami" - powiedział papież. "Modlę się - podkreślił w zakończeniu przemówienia - aby moja  wizyta przyczyniła się do umocnienia dialogu międzyreligijnego,  który doprowadzi i żydów, i chrześcijan, i muzułmanów do  odnalezienia w ich wierze i w uniwersalnym braterstwie, jakie  łączy wszystkich członków ludzkiej rodziny, motywacji i zachęty  do działania na rzecz pokoju i sprawiedliwości, które nadal nie  są ich udziałem, a których pragną tak głęboko". Z Tel Awiwu papież poleciał helikopterem do Jerozolimy.

1835  12.3.Watykan (PAP) - Papież Jan Paweł II w historycznej homilii  wygłoszonej w niedzielę, w Dzień Przebaczenia, "prosił pokornie  o przebaczenie" win, jakich chrześcijanie i Kościół dopuścili  się w ciągu wieków wobec wyznawców innych religii. Wśród  najcięższych grzechów Kościoła papież, który celebrował mszę w  bazylice św. Piotra, wymienił podziały wśród chrześcijan, wojny  religijne, nieufność i nietolerancję wobec innych kultur i  religii. "Przebaczamy i prosimy o przebaczenie" - powiedział  Ojciec Święty. "Nawet jeśli sami nie ponosimy winy za grzechy  przeszłości, bierzemy na siebie ciężar win popełnionych przez  naszych przodków." Kościół "wyznaje też winy naszych  współczesnych wyznawców, za które czuje się odpowiedzialny". W homilii papież nie odniósł się do konkretnych grup chrześcijan  bądź momentów w historii Kościoła. Niedzielna liturgia i samo kazanie stanowiły ukoronowanie  wysiłków, jakie od lat podejmował Jan Paweł II, aby przygotować  Kościół do "wyznania win" i "oczyszczenia pamięci" u progu  trzeciego tysiąclecia chrześcijaństwa.

27652  Przekraczając próg trzeciego tysiąclecia Kościół pokłada wielkie nadzieje w dialogu ekumenicznym i międzyreligijnym oraz w nowej ewangelizacji i podejmuje wyzwania, jakimi są m.in. globalizacja zagrażająca rodzinie i całym krajom.  Refleksja nad tymi problemami należy do najważniejszych wątków 70-stronicowego listu apostolskiego "Novo Millenio Inuente" (Nowe rozpoczynające się tysiąclecie), ogłoszonego w sobotę przez papieża na zakończenie Wielkiego Jubileuszu Roku 2000. 

11711  Po niedzielnej modlitwie Anioł Pański papież Jan Paweł II  podziękował Polakom za udział w Pielgrzymce Narodowej do Rzymu. "Bóg zapłać za wspaniałą Pielgrzymkę Narodową do grobów  apostolskich. Ubogaciła ona duchowo was, Kościół Powszechny,  waszą wiarę, a mnie sprawiła wielką radość" - powiedział papież. Prymas Józef Glemp powiedział w sobotę, że polska Pielgrzymka  Narodowa do Watykanu pokazała, że Polacy są narodem, który lubi i  umie się wspólnie modlić. Zauważył, że nie jest to koniec  pielgrzymowania Polaków do Rzymu, bo w sierpniu na Światowe Dni  Młodzieży przyjedzie tam być może jeszcze więcej pielgrzymów z  Polski.

2431  Jan Paweł II rozpoczął pielgrzymkę do Ziemi Świętej od stolicy  Jordanii, wzywając do rozwiązania konfliktów targających Bliskim  Wschodem i modląc się o pokój. Jest to druga w historii Kościoła  katolickiego wizyta papieża w Ziemi Świętej. Pierwszy przybył  tam w 1964 roku Paweł VI.  "Wasza wizyta, Wasza Świątobliwość, przynosi nadzieję  jaśniejszej przyszłości dla tych, którzy nie znają niczego, jak  tylko udręki przeszłości. Nadzieję dla Palestyńczyków, którzy  tęsknią do sprawiedliwości i stabilizacji. Obietnicę akceptacji  i bezpieczeństwa dla Izraelczyków. Pocieszenie lepszego jutra  dla Libańczyków. I nadzieję dla Syryjczyków, że smutny rozdział  wojny ostatecznie się zakończy" - powiedział król Jordanii  Abdullah II, witając papieża.  Prosto z lotniska papież udał się na świętą dla wszystkich trzech  wielkich religii monoteistycznych górę Nebo, z której, jak  głoszą przekazy biblijne, Bóg pozwolił Mojżeszowi ujrzeć przed  śmiercią Ziemię Obiecaną. Modlił się tam o "dar prawdziwego  pokoju, sprawiedliwości i braterstwa" dla "narodów żyjących w  Ziemi Obiecanej, żydów, muzułmanów i chrześcijan". 	 Z Jordanii papież odleci do Izraela, gdzie w zwiazku z jego  wizytą zorganizowano największą w 52-letniej historii tego kraju operację zabezpieczającą wizytę zagranicznego dostojnika.  Policja izraelska aresztowała w poniedziałek trzech prawicowych  ekstremistów izraelskich, podejrzanych o chęć zakłócenia  rozpoczynającej się we wtorek wizyty papieża w Izraelu i  Autonomii Palestyńskiej.

38372  Jan Paweł II wyraził zaniepokojenie z powodu procesu globalizacji, która - jak obawia się papież - może stać się nową formą kolonizacji narodów, kosztem ich autentycznej kultury.  "Rynek - powiedział Ojciec Święty - narzuca swój sposób myślenia i działania oraz ustanawia własną skalę wartości".  Przemawiając na seminarium w Papieskiej Akademii Nauk Społecznych w Rzymie, Jan Paweł II wskazał na niepokojące zjawisko, które polega na tym, iż lokalne kultury nie nadążają ze znalezieniem odpowiedzi na szybko następujące pod wpływem globalizacji zmiany technologiczne, zmiany w stosunkach pracy i organizacji wspólnot ludzkich. 

38373  Rzecznik Watykanu Joaquin Navarro-Valls oświadczył, że wizyta papieża w Grecji 4 i 5 maja "jest pielgrzymką" śladami Świętego Pawła, która posłuży rozpoczęciu przełamywania podziału między prawosławnymi i katolikami.  "Najlepszym wynikiem tej podróży będzie, jeśli otworzy ona przestrzeń, aby móc zacząć przezwyciężać niektóre nieporozumienia, powstałe w ciągu ostatnich 10 wieków" - dodał rzecznik Stolicy Apostolskiej.  Jan Paweł II przybędzie do Aten 4 maja, m.in. aby pomodlić się w dolinie Areopagu naprzeciw Akropolu, w miejscu, gdzie wygłaszał kazanie Św. Paweł.  Z Aten Jan Paweł II uda się do Damaszku, gdzie doszło do nawrócenie Świętego Pawła. Podróż papieża zakończy się 9 maja odwiedzinami na Malcie, gdzie także nauczał Apostoł.  Tymczasem greccy katolicy liczą na to, że wizyta papieża w tym kraju doprowadzi do poprawy stosunków między Kościołem katolickim a prawosławnym, co przyczyni się także do polepszenia ich sytuacji.  Rzecznik Kościoła katolickiego w Grecji Nikos Gasparakis wypowiedział się na temat utrzymującej się dyskryminacji nie-prawosławnych chrześcijan w Grecji. Podał on przykłady nierównoprawnego traktowania katolików, którzy - jak powiedział - mają trudności ze zdobyciem pracy i z awansem, zarówno w życiu cywilnym, jak w służbie wojskowej.

11964  Była gwiazda filmowa Brigitte Bardot, obecnie działaczka na rzecz  praw zwierząt, napisała list do papieża Jana Pawła II z apelem,  żeby doprowadził do zniesienia walk byków w Hiszpanii.  

19138  Papież zwracając się w sobotę do przewodniczących parlamentów krajów Unii Europejskiej, poparł rozszerzenie Unii, zaznaczając zarazem, że powinna ona szanować tradycje i różnorodność kultur. Jan Paweł II przypomniał, że zarówno on, jak i jego poprzednicy gorąco popierali projekty zbliżenia i współpracy między wszystkimi krajami i narodami Europy. Jan Paweł II podkreślił, że nowa zjednoczona Europa powinna zapewnić poszczególnym krajom członkowskim możliwość kultywowania tradycji i szanować różnorodność kultur. Mówił także o sugestiach Kościoła katolickiego dotyczących Europy przyszłości.  Dużą część wystąpienia Jan Paweł II poświęcił obronie praw człowieka. Powiedział, że jest to szczególnie ważne, ale i wyjątkowo trudne zadanie dla nowej Unii. 

6739  W Parku Strzeleckim w Krakowie wmurowano w sobotę akt erekcyjny  pomnika Jana Pawła II. Pomnik ma upamiętnić przesłanie papieża  dla Bractwa Kurkowego. Będzie to drugi pomnik papieża w Krakowie.

30657  Papież Jan Paweł II zaapelował do lekarzy i wszystkich pracowników służby zdrowia, by "byli zawsze wrażliwi na potrzeby cierpiących, a wykonując swój zawód umieli łączyć kompetencje z wymogami człowieczeństwa". Papież zaapelował w orędziu na IX Światowy Dzień Chorego o to, aby "szpitale, zakłady dla osób chorych i starszych oraz wszystkie miejsca, gdzie przyjmowani są ludzie cierpiący były uprzywilejowanymi środowiskami nowej ewangelizacji, która winna dążyć do tego, aby właśnie tam rozbrzmiewało orędzie Ewangelii niosące ludziom nadzieję". Orędzie na IX Światowy Dzień Chorego, zatytułowane "Nowa ewangelizacja a godność człowieka cierpiącego" zaprezentowano dziennikarzom w siedzibie Episkopatu Polski w Warszawie.  Światowy Dzień Chorego został ustanowiony przez papieża Jana Pawła II 13 maja 1992 roku - w 75. rocznicę objawień fatimskich i w 11. rocznicę zamachu na Jego życie na Placu św. Piotra w Rzymie.

6441  Zawodnicy z lubuskiego klubu "Maratończyk" rozpoczęli bieg z  Zielonej Góry do Watykanu, aby w ten sposób uczcić 80. rocznicę  urodzin papieża Jana Pawła II, przypadającą 18 maja.

23483  Karnet Papieża Jana Pawła II na mecze piłkarskie Barcelony w sezonie 2000/2001 został omyłkowo wydany innej osobie. Papież jest honorowym członkiem Barcelony i każdego roku dostaje sezonowy karnet na mecze katalońskiego klubu. Przed obecnym sezonem, wejściówkę o numerze 108000 na stałe przydzielonym Janowi Pawłowi II, otrzymał młody fan Barcy Ruben Garzon.

21920  Wizyta Ojca Świętego pomoże Ukraińcom w rozwiązaniu wielu problemów - uważa Taras Czornowił, przewodniczący Społecznego Komitetu, który zajmuje się przygotowaniem pielgrzymki papieża na Ukrainę. W szczególności Komitet liczy, że papież pomoże uregulować istniejące problemy o charakterze religijnym, narodowym i socjalnym.  Wg niego "dobrą nowinę" Jan Paweł II jest w stanie z powodzeniem głosić zarówno w państwach tradycyjnie prawosławnych jak i w tych, gdzie przez dziesięciolecia kultywowany był ateizm. 

7160  Prymas Polski kardynał Józef Glemp, inaugurując ogólnopolskie  obchody Wielkiego Jubileuszu Roku 2000 w metropolii  warszawskiej, podkreślił, że papież Jan Paweł II uczy nas  miłości do Chrystusa nie tylko słowem, ale i czynem. Podczas  mszy świętej odprawionej z tej okazji w warszawskiej  archikatedrze św. Jana Chrzciciela kardynał podkreślił, że naszym  obowiązkiem jest, byśmy zrozumieli to przesłanie papieża i  naśladowali go. W warszawskiej Katedrze Polowej Wojska Polskiego odbyły się   natomiast uroczystości Wielkiego Jubileuszu Roku 2000 w  Metropolii Warszawskiej, połączone z obchodami 56. rocznicy  bitwy pod Monte Cassino. W uroczystościach uczestniczyli m.in.  prezydent Aleksander Kwaśniewski, marszałkowie Sejmu i Senatu  Maciej Płażyński i Alicja Grześkowiak i nuncjusz apostolski w  Polsce abp Józef Kowalczyk.  W ramach obchodów Wielkiego Jubileuszu Roku 2000 zainaugurowano  w Warszawie obrady VII Tygodnia Społecznego, który odbywa się  pod hasłem: "Wiara źródłem kultury w Polsce trzeciego  tysiąclecia". Ich organizatorem jest Akcja Katolicka. 

21252  W stolicy Rumunii odsłonięto pomnik Jana Pawła II. Jest to popiersie wykonane z brązu, ustawione na cokole z białego i różowego marmuru.

16628  Jan Paweł II potępił klonowanie ludzkich embrionów, niezależnie od tego, jaki jest cel takich działań, i zaapelował, by do celów medycznych używano jedynie komórek dorosłych osób.Papież zadeklarował się przy tym jako zwolennik przeszczepów i darowania organów, sprzeciwiając się jednak handlowi ludzkimi narządami, który określił jako "nie do zaakceptowania ze względów moralnych". Samą zgodę osób nieuleczalnie chorych na pobranie od nich organów Jan Paweł II określił jako "akt miłości", jednak zastrzegł, że pobierać organy powinno się jedynie od osób, co do których nie istnieją wątpliwości, że zmarły. "Jedynie wobec takiej pewności można dokonać pobrania organów do transplantacji" - ocenił Jan Paweł II. Papież powiedział o tym w przemówieniu na 18. Międzynarodowym Kongresie Towarzystwa Transplantologów, który odbywa się w Rzymie. W spotkaniu bierze udział 5 tys. ekspertów z całego świata. Jest to zarazem pierwsze w historii wystąpienie papieskie na kongresie naukowym odbywającym się poza Watykanem.

9525  Zmarł irlandzki tenor Frank Patterson, który śpiewał m.in. dla  dwóch prezydentów USA i papieża Jana Pawła II, zmarł w sobotę w  Nowym Jorku w następstwie guza mózgu. Miał wielbicieli na całym  świecie.

15298  Ponad pół miliona młodych pielgrzymów ze 160 krajów świata uczestniczyło we wtorek w otwarciu XV Światowych Dni Młodzieży. Odbyło się ono w dwóch miejscach - najpierw na Lateranie, przed bazyliką Św. Jana, a potem na Placu Św. Piotra. Gospodarzem obu uroczystości był Jan Paweł II. Zwracając się do włoskiej młodzieży na Lateranie, powiedział, że XV Światowe Dni Młodzieży to wydarzenie na miarę nowego stulecia i nowego milenium. Przypomniał młodzieży słowa, które wypowiedział podczas inauguracji swojego pontyfikatu: "Nie lękajcie się. Otwórzcie na oścież drzwi Chrystusowi".  Z Lateranu Jan Paweł II przejechał przez miasto papamobile na Plac Św. Piotra, gdzie oczekiwało go ponad 300 tysięcy młodych z całego świata. Tam odbyło się oficjalne otwarcie XV Światowych Dni Młodzieży. Była to bardzo radosna i barwna uroczystość, pełna muzyki, śpiewu i tańca, która zaczęła się od polskiego akcentu. Gdy Jan Paweł II pojawił się na Placu, rozległa się pieśń "Abba Ojcze" - hymn Dni Młodzieży z 1991 roku w Częstochowie. Jan Paweł II wygłosił do uczestników Dni Młodzieży bardzo osobiste przemówienie. Złożył przed młodymi świadectwo swojej wiary, mówił o rodzinnym domu i o źródłach powołania kapłańskiego, wreszcie o wyborze na papieża. Przeciwstawił Ewangelię, która jest "bytem ku życiu", współczesnej filozofii śmierci i zachęcał młodych, by godnie i świadomie kształtowali swój los.

36566  Jego treści dotychczas nie ujawniono, jednak rzecznik Watykanu Joaquin Navarro-Valls zasugerował, że uczyni to po otrzymaniu odpowiedzi z Kijowa.  Pod koniec czerwca Jan Paweł II udaje się z pielgrzymką na Ukrainę. Wizyta papieża budzi zdecydowany sprzeciw rosyjskiego Kościoła prawosławnego.  W katolickim tygodniku "Familia Cristiana" ukazał się wywiad z patriarchą Moskwy i Wszechrusi- Aleksijem II. Zwierzchnik rosyjskiej Cerkwi podtrzymuje swój sprzeciw wobec papieskiej pielgrzymki na Ukrainę. Proponuje, by Jan Paweł II odłożył tę wizytę. Przyznaje także, że wywierano na niego polityczną presję, by zgodził się na wizytę papieża w Rosji. 

28367  Papież Jan Paweł II przyjął na audiencji rosyjskiego ministra spraw zagranicznych Igora Iwanowa. Zdaniem Watykanu spotkanie przebiegło w "bardzo serdecznej atmosferze".  W oświadczeniu wydanym po audiencji przez dyrektora Biura Prasowego Watykanu, Joaquina Navarro-Vallsa, nie ma ani słowa o ewentualnej wizycie papieża w Rosji. Putin nie przekazał papieżowi zaproszenia do odwiedzenia Rosji. Tej pielgrzymce sprzeciwia się Rosyjska Cerkiew Prawosławna. Wcześniej do odwiedzenia Rosji zapraszał Jana Pawła II prezydent Borys Jelcyn.  Podczas rozmów poruszono m.in. temat wspólnoty katolickiej w Rosji, wymieniono także uwagi na temat sytuacji międzynarodowej. Navarro-Valls poinformował, że w trakcie rozmowy na temat sytuacji międzynarodowej papież i rosyjski minister spraw zagranicznych zgadzali się w wielu kwestiach, "a szczególnie w sprawie sytuacji na Bliskim Wschodzie". 

35696  Oczekuje się, że podczas czerwcowej wizyty Jana Pawła II na Ukrainie przybędzie tam od 100 do 200 tysięcy pielgrzymów - oświadczył szef ukraińskiego MSZ Anatolij Złenko. Z udziałem papieża odprawione zostaną dwie liturgie: jedna w Kijowie i jedna we Lwowie. Minister podkreślił, że pielgrzymka Jana Pawła II na Ukrainie będzie wizytą "na wysokim szczeblu politycznym", z jednej strony wizytą państwową, z drugiej zaś - "duszpasterską". 

2670  Przemówienia papieża w Instytucie Yad Vashem w Jerozolimie i na  spotkaniu przywódców trzech religii monoteistycznych - to  najbardziej znaczące wydarzenia czwartego dnia pielgrzymki Jana  Pawła II do Ziemi Świętej. W przemówieniu w Yad Vashem Jan Paweł II wyraził ból z powodu  wszystkich krzywd, jakie na przestrzeni dziejów chrześcijanie  zadali Żydom. Wizyta papieża w tym mauzoleum pamięci ofiar  zagłady była oczekiwana przez społeczeństwo izraelskie jako  najważniejsze wydarzenie pielgrzymki papieskiej do Ziemi  Świętej. Papież podkreślił, że przybył do Yad Vashem, aby "złożyć hołd  milionom Żydów, którzy wyzuci ze wszystkiego, szczególnie zaś ze  swej ludzkiej godności, zostali zabici w czasie  holokaustu". "Tutaj, jak w Auschwitz i wielu innych miejscach w Europie,  przytłacza nas echo rozdzierającego lamentu tych  ludzi." "Mężczyźni, kobiety i dzieci wołają do nas ze straszliwej  otchłani, jaką poznali". "Jako biskup Rzymu i Następca Piotra Apostoła zapewniam naród  izraelski, że Kościół katolicki powodowany ewangelicznym nakazem  prawdy i miłości, nie zaś względami politycznymi, jest głęboko  zasmucony przejawami nienawiści, aktami prześladowań oraz  antysemityzmu wobec Żydów ze strony chrześcijan przez wszystkie  czasy i w każdym miejscu". "Kościół odrzuca każdą formę rasizmu, jako negację obrazu  Stwórcy obecnego w każdym ludzkim istnieniu." "W tym miejscu  pamięci serce i dusza odczuwają najgłębszą potrzebę ciszy, ciszy  do rozpamiętywania." "Ciszy, ponieważ nie ma słów wystarczająco mocnych dla  potępienia straszliwej tragedii Szoah. Ja sam mam osobiste  wspomnienia wszystkiego, co się wydarzyło, kiedy naziści  okupowali Polskę. Pamiętam moich przyjaciół i sąsiadów Żydów.  Niektórzy z nich nie żyją, inni przeżyli." Nikt nie może zapomnieć, ignorować lub pomniejszać rozmiarów  tego, co się wydarzyło." "My chcemy pamiętać. Chcemy jednak  pamiętać w jednym celu, po to, aby zapewnić, że zło nigdy więcej  nie zwycięży."  "Zbudujmy nową przyszłość, w której nie będzie już  antyżydowskich nastrojów wśród chrześcijan i nastrojów  antychrześcijańskich wśród Żydów, ale raczej wzajemny szacunek" - powiedział Jan Paweł II.

39787  Zamach na Jana Pawła II ukazuje nam, jak "wielką jest posługa papieża, a zwłaszcza moc jego słowa, skoro lękały się tego jakieś siły stojące za tym zamachem" - uważa biskup Jan Chrapek.  "Zamach na życie papieża pokazuje wielkość psychologiczną Ojca Świętego, polegającą na tym, że ta nienawiść i zamach nie spowodowały u niego żadnej urazy, zarówno do zamachowca, jak i w ogóle do ewentualnego niebezpieczeństwa oraz kolejnego zamachu, który w tłumie zawsze może się zdarzyć. I z taką samą odwagą, z jaką wcześniej podejmował swoją służbę w Kościele, także po zamachu wychodził do tłumów, rozmawiał i witał się z nim" - zaznaczył biskup Chrapek.  W ocenie biskupa, zamach sprawił, że oddziaływanie Jana Pawła II stało się jeszcze większe. "Uwidacznia się tutaj podstawowa prawda o tym, że krzyż i cierpienie przyjęte z miłości do Boga, sprawia, że świadectwo dawane przez osobę tym krzyżem naznaczone jest bardziej przekonujące i silniejsze". 

3465  Papież Jan Paweł II otrzyma dziś w Watykanie doktorat  honoris causa Akademii Górniczo-Hutniczej w Krakowie. Senat AGH  przyznał Ojcu Świętemu tę najwyższą godność akademicką 2 lutego  2000 r. Uroczystość wręczenia tytułu odbędzie się w Bibliotece  Watykańskiej. W uroczystości będzie uczestniczyć 30-osobowa  delegacja władz i pracowników AGH.

44861  W Rzymie od niedzieli odbywają się Dni Norwidowskie. Wczoraj minister Ujazdowski odsłonił tablicę poświęconą Norwidowi w rzymskim klasztorze Sacre Coeur na Trinita dei Monti. Wczoraj wieczorem w Instytucie Polskim w Rzymie została otwarta wystawa norwidowska.  Urna z prochami, poświęcona w niedzielę przez Jana Pawła II, w drodze do Polski, będzie eksponowana w ambasadzie polskiej w Wiedniu, by 24 września - w 180. rocznicę urodzin poety - spocząć w Krypcie Wieszczów na Wawelu. Ziemia została pobrana ze zbiorowej mogiły na paryskim cmentarzu Montmorency - podczas tradycyjnej, 158. już pielgrzymki Polaków do Montmorency na tamtejszy cmentarz - nazywany Paryską Skałką albo Panteonem polskiej emigracji, ponieważ spoczęło na nim wielu naszych wybitnych rodaków. Ziemię umieszczono w mosiężnej urnie wykonanej przez krakowskiego artystę prof. Czesława Dźwigaja. 24 września, dokładnie w dniu 180. rocznicy urodzin Norwida, pobłogosławiona przez papieża urna zostanie umieszczona w Krypcie Wieszczów na Wawelu. 

23131  Papież Jan Paweł II zgodził się zwrócić Rosji w ciągu najbliższych pięciu lat jedną z najbardziej czczonych w tym kraju ikonę Matki Boskiej Kazańskiej - poinformował mer Kazania, Kamil Ischakow.

38774  Grecki rząd potępił protesty greckich wyznawców prawosławia przeciwko wizycie papieża Jana Pawła II w Grecji. Według rządu, "skrajna grupa" protestujących nie reprezentuje całego narodu.  W środę prawie tysiąc prawosławnych Greków, zakonników i księży, demonstrowało w Atenach przeciwko wizycie Jana Pawła II, który ma przyjechać do Grecji w najbliższy piątek. Manifestanci mieli transparenty z napisami: "Papieżu, wracaj do domu" i "Papizm równa się totalitaryzm".  Rząd zareagował na te demonstracje oświadczeniem, że z radością oczekuje przybycia papieża.  Protesty przeciwko przyjazdowi zwierzchnika Kościoła rzymskokatolickiego trwają w Grecji od wielu dni. 

31630  Papież Jan Paweł II zwrócił się do głowy greckiego Kościoła prawosławnego o zgodę na odwiedzenie przez niego Aten jako pielgrzym, nie jako głowa państwa watykańskiego.  Prośba, która została przekazana przywódcy greckiego Kościoła prawosławnego arcybiskupowi Christodulosowi, wskazuje rozwiązanie, które umożliwiłoby papieżowi odwiedzenie miejsc, wymienianych w Biblii i pozwoliłoby uniknąć sporu z duchownymi prawosławnymi, nieufnymi wobec Watykanu. 

22538  Około 1500 parlamentarzystów z 92 państw uczestniczyło w sobotę i niedzielę w nadzwyczajnym zgromadzeniu w Watykanie. W ramach Roku Jubileuszowego parlamentarzyści i politycy obchodzili swój Jubileusz. Na zakończenie obrad parlamentarzyści przyjęli w sobotę trzy rezolucje, które następnie wręczyli papieżowi. Wnioski międzynarodowego forum polityków dotyczą zredukowania długów najuboższych państw świata, wolności religijnej i zhumanizowania globalizacji. W wystąpieniu skierowanym do rządzących i parlamentarzystów papież Jan Paweł II zaapelował w sobotę o większą sprawiedliwość, solidarność społeczną i szacunek dla życia. Chrześcijański ustawodawca nie może brać udziału w redagowaniu ustaw, które nie respektują prawa do życia od poczęcia do naturalnej śmierci - mówił papież. Podkreślił, że ustawy o aborcji i eutanazji nie są zgodne z "bożym zamysłem". Papież ponowił apel o łaskę dla więźniów. Potępił też dyskryminację, która pozbawia ubogie państwa szans rozwoju.  Papież spotkał się w sobotę wieczorem z uczestnikami obrad. Spotkanie zaczęło się akcentem imieninowym. Chór Katedry Poznańskiej przy akompaniamencie Hamburskiej Orkiestry Symfonicznej zaśpiewał solenizantowi Sto lat. Do chóru dołączyło 76 polskich parlamentarzystów, którzy przyjechali na Jubileusz. W imieniu wszystkich polityków imieninowe życzenia złożyła (po włosku) marszałek Senatu Alicja Grześkowiak, przewodnicząca delegacji polskich posłów i senatorów. 

42848  Nową kaplicę 108 męczenników II wojny światowej poświęcono w sobotę w sanktuarium maryjnym w Licheniu k. Konina (Wielkopolska) podczas ogólnopolskich uroczystości ku czci męczenników beatyfikowanych w 1999 r. przez Jana Pawła II. Ordynariusz diecezji płockiej, biskup Stanisław Wielgus powiedział w homilii, że zjawisko męczeństwa towarzyszy chrześcijaństwu od jego pierwszych wieków po czasy współczesne. Powiedział też, że w różnych krajach świata poddawanych jest ciągle dyskryminacji i prześladowaniom ok. 230 mln chrześcijan. Kaplica 108 błogosławionych męczenników II wojny światowej została otwarta w budowanej w Licheniu bazylice w marcu 1999, a poświęcił ją we wrześniu tamtego roku prymas Józef Glemp w trakcie uroczystości dziękczynnych za wyniesienie 108 męczenników na ołtarze przez papieża Jana Pawła II 13 czerwca w Warszawie.  Po beatyfikacji 108 męczenników, przy sanktuarium licheńskim powstał ośrodek ich kultu o charakterze ogólnopolskim.

44099  Papież Jan Paweł II przybył w sobotę przed południem na kijowskie lotnisko Boryspol, rozpoczynając pięciodniową pielgrzymkę po Ukrainie. Wśród witających osobistości byli prezydent Ukrainy Leonid Kuczma, zwierzchnik Kościoła greckokatolickiego, kardynał Lubomyr Huzar oraz zwierzchnik ukraińskich rzymskich katolików, kardynał Marian Jaworski. Nie było natomiast przedstawicieli prawosławia, także dwóch niezależnych od Moskwy Cerkwi, które popierają wizytę Ojca Świętego. Nie widziano także ambasadora Rosji Wiktora Czernomyrdina, którego wypowiedź, o tym że wizyta papieża powinna zostać odłożona, wywołała burzę na Ukrainie i nazwano ją ingerencją w wewnętrzne sprawy suwerennego państwa. Przemówienie powitalne prezydenta Leonida Kuczmy było pełne szacunku wobec gościa i wartości duchowych, jakie reprezentuje. Prezydent podkreślił także wielką rolę chrześcijaństwa w dawniejszym i obecnym życiu narodowym Ukraińców. Dzień przybycia papieża na Ukrainę "z pewnością stanie się kamieniem milowym naszej narodowej historii" - oświadczył prezydent Kuczma. Przemówienie było jednak zredagowane w sposób, zadowalający również niechętnych wizycie hierarchów prawosławnych. W całym tekście ani razu nie padło słowo "katolicki", a na początku mówca użył wobec gościa tytulatury "głowa Państwa Watykańskiego, Jego Świątobliwość papież rzymski Jan Paweł II".

46050  Watykan przesłał patriarsze Moskwy i Wszechrusi Aleksijowi II teksty przemówień, jakie papież wygłosił podczas swej niedawnej wizyty na Ukrainie - poinformował w niedzielę rzecznik Watykanu Joaquin Navarro-Valls. Teksty w językach angielskim i ukraińskim zostały wysłane natychmiast po powrocie papieża z Kijowa i Lwowa, lecz - jak dodał rzecznik - dotychczas nie było na nie żadnej reakcji.  Rosyjski Kościół Prawosławny i podległy mu Ukraiński Kościół Prawosławny Moskiewskiego Patriarchatu były przeciwne wizycie. Już po ukraińskiej wizycie Jana Pawła II, Aleksij II wyraził opinię, że wizyta papieża na Ukrainie nie przyczyniła się do poprawy stosunków między istniejącymi tam wyznaniami. Tymczasem rzecznik Watykanu podkreślił, że był "pozytywnie zaskoczony" komentarzami rosyjskiej prasy, chociaż nie całej, na temat misji papieża na Ukrainę".  Rzecznik Watykanu poinformował również, że Jan Paweł II odwiedzi we wrześniu dwie byłe republiki radzieckie - Kazachstan i Armenię.

42868  którzy - jak podkreślił - życie swe poświęcili służbie bożej. Podczas uroczystej ceremonii, która odbyła się na Placu Św. Piotra w Rzymie, Ojciec Święty szczególnie zwracał uwagę na czystość wiary nowo ogłoszonych świętych. "Świętość jest darem Boga, przekazanym przez Chrystusa. Wiara w Niego jest podstawą świętości" - powiedział, odnosząc się do pięciorga kanonizowanych. W czasie swego 22-letniego pontyfikatu papież kanonizował ok. 450 osób, w tym wiele z krajów pozaeuropejskich.

35824  "Jesteśmy przekonani, że większość ludności oczekuje przybycia papieża, które przyczyni się do zbliżenia między różnymi wyznaniami" - dodał Żułynski.  Wicepremier podał, że ukraińskie MSZ przygotowuje oficjalną reakcję w tej sprawie.  Jan Paweł II ma przebywać w Kijowie i Lwowie w dniach 23-27 czerwca.

42855  Wielką religijną i patriotyczną manifestacją Polaków było odsłonięcie i poświęcenie w sobotę pomnika papieża Jana Pawła II, wzniesionego koło muzeum-centrum kulturalnego jego imienia w stolicy USA.  Pomnik z brązu, przedstawiający stojącą, nieco przygarbioną postać uśmiechniętego Ojca Świętego, z ramionami otwartymi w geście zapraszania, jest darem Episkopatu Polski.  Kilka tysięcy Polaków i Amerykanów polskiego pochodzenia wzięło najpierw udział w mszy w monumentalnej Bazylice Niepokalanego Poczęcia - "Świątyni Narodowej" - w Waszyngtonie. Mszę koncelebrował arcybiskup Detroit, kardynał Adam J.Maida z udziałem przedstawicieli Episkopatu Polski kardynałów Henryka Gulbinowicza i Franciszka Macharskiego, który wygłosił homilię.  Zgromadzeni przeszli następnie procesją pod pobliskie Centrum Kulturalne Jana Pawła II, gdzie odbyło się uroczyste odsłonięcie pomnika. Przemawiali kardynał Maida, kardynał Macharski - następca papieża Karola Wojtyły w archidiecezji krakowskiej - oraz prezes Kongresu Polonii Amerykańskiej Edward Moskal.  John Paul II Cultural Center, przy którym stoi pomnik, jest muzeum religijnym, przedstawiającym eksponaty obrazujące wzajemne związki wiary i kultury. Inicjatywa utworzenia Centrum wyszła od Polonii amerykańskiej, która sfinansowała większość kosztów jego budowy - 65 mln dolarów (zebranych w całości z prywatnych datków).

27736  Papież Jan Paweł II otrzymał Congressional Gold Medal - Złoty Medal, najwyższe cywilne odznaczenie Kongresu USA.  Odznaczenie wręczył papieżowi w Watykanie przewodniczący Izby Reprezentantów Dennis Hastert, któremu towarzyszyło ok. 50 senatorów i kongresmenów oraz ambasador USA przy Stolicy Apostolskiej Corinne Claiborne.  "Przyjmuję ten medal, ponieważ oznacza on, że uznajecie znaczenie bezkompromisowej obrony godności ludzkiej" - powiedział Jan Paweł II, dziękując za odznaczenie. Papież wyraził życzenie, by Stany Zjednoczone "mogły zawsze wywiązywać się ze swych obowiązków w świecie, gdzie prawa ludzkie są zbyt często lekceważone".  Złoty Medal Kongresu otrzymali w przeszłości m.in. Jerzy Waszyngton, Winston Churchill, Frank Sinatra, Matka Teresa. 

8644  Papież wskazał na znaczenie etyki zawodowej mediów, ostrzegł  przed zbytnim podporządkowaniem dziennikarstwa "siłom  ekonomicznym" i powiedział, że musi "spłacić wobec dziennikarzy  osobisty dług wdzięczności". Jan Paweł II przemawiał w niedzielę do dwóch tysięcy  dziennikarzy i pięciu tysięcy członków ich rodzin, zgromadzonych w auli audiencyjnej Pawła VI z okazji obchodzonego  w ramach Roku Świętego 2000 Jubileuszu dziennikarzy, który zbiegł  się ze Światowym Dniem Komunikacji Społecznej. "Ze względu na swój szeroki wpływ na opinie publiczną  dziennikarstwo nie może się kierować wyłącznie zyskiem i  stronniczymi interesami" - podkreślił z naciskiem Jan Paweł II.

44404  Prezydent Aleksander Kwaśniewski ocenił, że pielgrzymka papieża Jana Pawła II na Ukrainę będzie przynosiła pozytywne skutki. "Politycznie na pewno jest to wielkie wsparcie dla niepodległej Ukrainy" - ocenił. "Jak znam i wiem, jak papież rozmawia, to sądzę, że papież przeprowadził silną pracę ewangelizacyjną nad prezydentem Kuczmą i będzie to też miało swoje istotne efekty" - powiedział.  Według Kwaśniewskiego, Kuczma w sprawie wizyty papieża "wykazał się silną postawą, bo miał różnego rodzaju naciski, żeby wizytę przełożyć, odwołać, ale nie uległ temu, nie przestraszył się".  Kwaśniewski poinformował, że dziś spotka się z prezydentem Leonidem Kuczmą. Powiedział, że będą rozmawiali m.in. o pielgrzymce papieża na Ukrainę, a także o niedawnej wizycie prezydenta USA w Polsce.

18834  Jan Paweł II otrzymał dość niezwykły upominek z regionu Friuli - Wenecja Julijska na północy Włoch. Okazało się, że przywieziono papieżowi zapas szynki San Daniele - specyfiku wyrabianego tylko w jednym włoskim regionie. 

48742  Światowe prawykonanie oratorium "Radość ukryta" w oświęcimskim kościele pw. św. Maksymiliana rozpoczęło wczoraj dwudniowe obchody 60. rocznicy męczeńskiej śmierci św. Maksymiliana Marii Kolbego. Edmund Wittbrodt, minister edukacji narodowej, odczytał podczas uroczystości przesłanie od premiera Jerzego Buzka. Szef rządu podkreślił w nim, że będąc w Auschwitz nie wolno zatrzymywać się nad tragicznym wymiarem tego miejsca, gdyż oznaczałoby to poddanie się rozpaczy i beznadziejności. "Auschwitz niesie także przesłanie nadziei i przesłanie życia, którego świadkiem i apostołem jest ojciec Maksymilian Kolbe. Jego heroiczna decyzja oddania życia za współwięźnia, ojca rodziny, stanowiła przerwanie logiki strachu i śmierci, którą narzucili hitlerowscy mordercy mieszkańcom ówczesnej Europy, a zwłaszcza więźniom obozów koncentracyjnych. Premier podkreślił, że decyzja ojca Maksymiliana "dała początek logice życia i logice zmartwychwstania, która jest istotą przesłania chrześcijańskiego." Franciszkanin Maksymilian Maria Kolbe trafił do Auschwitz w maju 1941. W sierpniu 1941 oddał dobrowolnie życie za współwięźnia Franciszka Gajowniczka. W 1971 został beatyfikowany przez papieża Pawła VI. W 1982 papież Jan Paweł II ogłosił go świętym.

34574  Podczas audiencji ogólnej papież Jan Paweł II przypomniał, że 21 marca obchodzony jest jako ONZ-owski światowy dzień walki z rasizmem. Papież powiedział, że międzynarodowe starania podejmowane w tym celu, m.in. konferencje organizowane przez ONZ, przyczyniają się do zapewnienia fundamentalnego prawa do równości i godności dla każdego człowieka oraz pokojowego współistnienia między ludźmi. "Pomimo tych wysiłków, milionom ludzi wciąż odmawia się prawa do obywatelstwa w ludzkiej społeczności" - zauważył papież. Przypomniał, że również Kościół i wszystkie społeczności religijne na całym świecie zobowiązane są do walki z przejawami rasizmu. 

38542  Setki greckich zakonników prawosławnych spędziły noc z piątku na sobotę na modlitwach prosząc Boga, by uniemożliwił papieżowi Janowi Pawłowi II odwiedzenie ich kraju. Ma on odwiedzić prawosławną w większości Grecję w dniach 4-5 maja. Będzie to pierwszy papież na ziemi greckiej od trzynastu wieków. Wizyta podzieliła jednak miejscowe duchowieństwo...

5044  Podczas mszy św. odprawionej w Wielki Czwartek w archikatedrze  warszawskiej prymas Polski kard. Józef Glemp umył nogi dwunastu  starcom ze stołecznych parafii. Ks. infułat Stanisław Kur,  nawiązując w homilii do umycia nóg apostołom przez Chrystusa  podczas Ostatniej Wieczerzy, podkreślił, że przez ten gest  Chrystus ogłosił przykazanie braterskiej miłości. Podczas wcześniejszej mszy świętej w archikatedrze warszawskiej  św. Jana Chrzciciela Glemp podkreślił, że kapłani "mają nieść  posłannictwo ducha dla zbawienia ludzi", a nie dbać wyłącznie o  wystrój kościołów. Dodał, że papież podczas ostatniej  pielgrzymki do Ziemi Świętej uczył, jak odkrywać drogę  kapłaństwa, którą sam przeszedł podczas pobytu w Ziemi Świętej.  "Chcemy tą drogą dziś iść, którą przeszedł pierwszy z kapłanów  Jan Paweł II - następca świętego Piotra" - powiedział. 

15928  Podczas uroczystości odsłonięcia pomnika Jana Pawła II, który stanął w ogrodach zakopiańskiej "Księżówki", prymas Polski Józef Glemp podkreślił, że potrzeba nam wiary, która każe inaczej patrzeć na świat i człowieka. Podczas mszy św. koncelebrowanej przez blisko 80 kapłanów w ogrodach Domu Rekolekcyjnego Episkopatu Polski w Zakopanem prymas poświęcił i odsłonił pomnik Jana Pawła II wykonany przez zakopiańskiego artystę Marka Szalę.

17673  Podczas sobotniej mszy świętej na Rynku Wielkim w Zamościu odbyła się koronacja obrazu Matki Bożej Opieki, zwanej Łaskawą bądź Odwachowską. Aktu koronacji wizerunku Madonny z Dzieciątkiem, koronami poświęconymi przez papieża Jana Pawła II podczas ubiegłorocznej wizyty w Zamości, dokonał prymas Polski kardynał Józef Glemp. W homilii poskreślił m.in., że najtrwalszym śladem Boga w świecie, najbardziej społecznie dotykalnym jest obecność Matki Bożej w szeroko rozsianych po świecie sanktuariach, w tym tak znanych jak Częstochowa, Gwadelupa czy Fatima.

2593  Trzeciego dnia pielgrzymki do Ziemi Świętej papież Jan Paweł II  zawitał do Betlejem - miejsca narodzin Chrystusa, obecnie na  terenie Autonomii Palestyńskiej. Serdecznie powitany przez  przywódcę Palestyńczyków Jasera Arafata ucałował ziemię  palestyńską. Jego wizytę w Betlejem, pełną wzniosłych akcentów  religijnych, powszechnie odebrano też jako mocny sygnał poparcia  prawa Palestyńczyków do własnego państwa. "Moi poprzednicy i ja - oświadczył papież - wielokrotnie  deklarowaliśmy, że nie sposób położyć kresu smutnemu konfliktowi  w Ziemi Świętej bez zagwarantowania praw wszystkich narodów na  podstawie negocjacji oraz prawa międzynarodowego i doniosłych  uchwał ONZ". Watykan - przypomniał papież - zawsze uznawał, że  naród palestyński "dysponuje naturalnym prawem do własnego  kraju, a także prawem do życia w pokoju i harmonii z innymi  narodami, zamieszkującymi te tereny". Jaser Arafat powitał w Betlejem papieża "jako tego, który zawsze  wzywa wyznawców religii monoteistycznych do wzajemnego  poszanowania". Na zakończenie zacytował słowa Jezusa Chrystusa:  "Błogosławieni, którzy czynią pokój". W homilii wygłoszonej podczas mszy świętej na Placu Żłóbka przed  Bazyliką Narodzenia w Betlejem papież mówił głównie o religijnym  wymiarze Narodzenia Pańskiego. Przypomniał, że królestwo  narodzonego w Betlejem Chrystusa "nie jest z tego świata. Nie  jest grą siły, bogactwa i podboju, która zdaje się kształtować  naszą ludzką historię. Jest raczej mocą przezwyciężania zła,  ostatecznym zwycięstwem nad grzechem i śmiercią. Jest mocą  uleczania ran, które zniekształcają obraz Stwórcy i jego  stworzeń". Tuż przed Credo papież przerwał na chwilę celebrowanie mszy  świętej w Betlejem, gdy z pobliskiego minaretu rozległy się o  oznaczonej godzinie śpiewy muezina wzywającego na modlitwę. Ten  gest Ojca Świętego zauważyli i przyjęli szmerem uznania liczni  muzułmanie-członkowie władz Autonomii Palestyńskiej, którzy wraz  z prezydentem Jaserem Arafatem i jego żoną - konwertytką z  katolicyzmu na islam - byli obecni na mszy celebrowanej przed  Bazyliką Narodzenia. Przed przybyciem do Betlejem papież odwiedził w środę rano  miejscowość Qasr el Yahud na Zachodnim Brzegu Jordanu, gdzie -  według przyjętej w Izraelu tradycji - Chrystus miał przyjąć  chrzest z rąk Jan Chrzciciela. Po południu nawiedził Grotę Narodzenia w Bazylice Narodzenia w  Betlejem. Po modlitwie w miejscu narodzenia Jezusa przeszedł do  niszy Żłóbka, gdzie Maryja miała złożyć nowo narodzonego Jezusa,  i odmówił modlitwy brewiarza. Na koniec pobytu w Betlejem papież złożył wizytę w obozie dla  uchodźców palestyńskich w Deheiszy koło Betlejem, aby  przypomnieć światu o "nieustannych cierpieniach" uchodźców  palestyńskich. Wieczorem papież opuścił Betlejem i udał się do Jerozolimy. Tuż po odlocie Ojca Świętego w obozie dla uchodźców w Deheiszy  wybuchły gwałtowne starcia między policjantami i młodymi  Palestyńczykami. Wg niektórych świadków ich powodem było "zbyt  brutalne" zachowanie policji w czasie wizyty papieża w obozie.  Natomiast zdaniem innych zamieszki miały podłoże polityczne i  wzięli w nich udział z jednej strony zwolennicy Jasera Arafata,  a z drugiej strony sympatycy wrogiego przywódcy Autonomii  Palestyńskiej radykalnego Ludowego Frontu Wyzwolenia Palestyny.

22825  Papież skierował nowy apel do Izraelczyków i Palestyńczyków, aby powrócili do stołu negocjacji "na zasadach równości i z poszanowaniem prawa międzynarodowego". "Przyszłość w braterstwie i pokoju, oto cel, do którego należy zmierzać" - napisał papież w liście wysłanym do łacińskiego patriarchy Jerozolimy, Michaela Sabbaha i wszystkich katolickich biskupów Ziemi Świętej. W liście, który nosi datę 6 listopada i którego tekst został ogłoszony przez watykańską Sala Stampa, Biuro Prasowe, papież wyraża solidarność z wszystkimi "bez wyjątku" mieszkańcami Ziemi Świętej, których udziałem stały się ponownie "wielkie cierpienia". W imię porozumienia papież wezwał biskupów katolickich Ziemi Świętej, wszystkich kierujących społecznością chrześcijańską, przywódców religijnych judaizmu i przywódców islamskich, aby uczynili wszystko co w ich mocy dla ustanowienie wewnętrznego i zewnętrznego pokoju, do którego dążą ich narody. Apel papieża skierowany jest także do społeczności międzynarodowej, aby dopomogła mieszkańcom Ziemi Świętej w osiągnięciu "upragnionego pokoju i bezpieczeństwa".

17177  7 września organizowane są obchody 600 rocznicy urodzin Jana Gutenberga. Polskie uroczystości zaplanowano w Pelpinie - miasteczku, gdzie przechowywany jest jedyny w Polsce, oryginalny egzemplarz Biblii Gutenberga. 

42976  Patriarcha Moskwy i Wszechrusi Aleksij II po raz kolejny wyraził sprzeciw wobec wizyty papieża Jana Pawła II na Ukrainie twierdząc, że będzie ona nowym elementem napięcia pomiędzy różnymi wyznaniami.  Według patriarchy wizyta papieża "nastawiona jest na wsparcie grekokatolików, unitów, którzy w latach 90. zniszczyli trzy prawosławne diecezje - we Lwowie, Iwano-Frankowsku i Tarnopolu". 

16310  Jan Paweł II przyjmie 16 grudnia delegację austriackiej Karyntii z premierem tego kraju związkowego, prawicowym populistą Joergiem Haiderem. Telewizja włoska poinformowała, że Watykan potwierdził ten termin. Delegacja z Haiderem przywiezie choinkę na plac św. Piotra; w tym roku właśnie Karyntia ofiarowuje to bożonarodzeniowe drzewko. W skład delegacji oprócz Haidera wejdą parlamentarzyści, duchowni i wierni.

18558  Jan Paweł II nosi się z zamiarem odwiedzenia wiosną 2001 Syrii - piszą agencje, powołując się na źródła kościelne w Damaszku. "Istnieje projekt wizyty papieskiej w Damaszku i możliwe jest, że Jego Świątobliwość odwiedzi nas w kwietniu przyszłego roku" - powiedział metropolita greckoprawosławny Gattas Hazim. Wg źródeł dyplomatycznych toczą się obecnie rozmowy w sprawie ustalenia dokładnego terminu wizyty papieża na ziemi Św. Pawła, który nawrócił się na chrześcijaństwo w Damaszku. W Syrii mieszka od półtora do dwóch milionów chrześcijan. Należą oni do Kościołów  prawosławnego, katolickiego, maronickiego i syryjskiego.

32259  Minister spraw zagranicznych Władysław Bartoszewski przebywał z krótką wizytą w Watykanie. Rozpoczęło ją spotkanie polskiego szefa dyplomacji z papieżem Janem Pawłem II. Rozmowa w cztery oczy papieża i ministra trwała 45 minut.  "Ojciec Święty był zainteresowany sytuacją światową widzianą z perspektywy Polski, stosunkami (naszego kraju) z krajami sąsiedzkimi oraz kondycją społeczeństwa polskiego w obliczu różnych zagrożeń społecznych" - powiedział po spotkaniu minister Bartoszewski.  Jednym z tematów rozmów ministra z papieżem były stosunki polsko-rosyjskie i polsko-ukraińskie. Władysław Bartoszewski powiedział, że papież dostrzega i docenia "pozytywne wysiłki polskiej dyplomacji w tej dziedzinie". 

42743  Zdaniem rosyjskiego Kościoła prawosławnego, mająca się odbyć w czerwcu wizyta papieża Jana Pawła II na Ukrainie oddala możliwość spotkania papieża z patriarchą Moskwy i Wszechrusi Aleksijem II.  Oświadczenie takie złożył metropolita smoleński i kaliningradzki Kirył, który odpowiada w moskiewskim patriarchacie za dialog ekumeniczny i stosunki z innymi Kościołami.  Przedstawiciel patriarchatu przypomniał, że Aleksij II niejednokrotnie sugerował papieżowi odłożenie wizyty na Ukrainie, uważając ją za przedwczesną. Przypomniał też o podobnym apelu do papieża metropolity Wołodymyra - zwierzchnika ukraińskiego Kościoła prawosławnego, który podlega moskiewskiemu patriarchatowi. 

8159  Tegoroczny festiwal Wratislavia Cantans, który odbywać się  będzie od 2 do 10 września, przebiegać będzie pod znakiem Bacha.  W ciągu festiwalowego tygodnia zabrzmią wszystkie największe  dzieła wokalno-instrumentalne kompozytora: obie pasje - wg św.  Jana i św. Mateusza, Oratorium Bożonarodzeniowe, Magnificat D- dur i Wielka Msza h-moll.

4660  W Watykanie na Placu Świętego Piotra odbyły się uroczystości  Niedzieli Palmowej. Papież Jan Paweł II poświęcił liście palm i  gałązki oliwne i zaprosił młodzież całego świata na światowe  spotkanie, które odbędzie się w sierpniu w Rzymie. Na Placu Świętego Piotra wśród dziesiątków tysięcy zgromadzonych  wiernych dominowała młodzież. Niedziela Palmowa od wielu lat  obchodzona jest jako Światowy Dzień Młodzieży. Papież tłumaczył, że poświęcenie i śmierć Chrystusa na krzyżu  jest odpowiedzią na wszystkie pytania i niepokoje  współczesności. Wezwał młodych do odnowienia wiary i  naśladowania Chrystusa, który nie obiecuje łatwej szczęśliwości,  przeciwnie, uczy jak dokonywać trudnych wyborów i jak osiągnąć  duchową dojrzałość.

12735  Holenderski trybunał oddalił skargę organizacji grupujących homoseksualistów przeciwko papieżowi Janowi Pawłowi II, którego te oskarżały o "dyskryminację".

50891  Papież Jan Paweł II powiedział wczoraj, że "ma złamane serce" z powodu ataków terrorystycznych w USA, ale zaapelował do Amerykanów, by unikali pokusy reagowania na nie nienawiścią i większą przemocą.  Chociaż papież potępił ataki terrorystyczne i wyraził współczucie ofiarom i ich rodzinom, w niedzielę po raz pierwszy osobiście dał wyraz niepokojowi z powodu możliwej reakcji militarnej Stanów Zjednoczonych. "Niech (Matka Boska) da pocieszenie i nadzieję cierpiącym w wyniku tragicznego ataku terrorystycznego, który w ostatnich dniach głęboko zranił drogi nam naród amerykański" - powiedział papież. "Modlę się, by Matka Boża dopomogła im nie ulec pokusie nienawiści i przemocy, lecz poddać się sprawiedliwości i pokojowi" - dodał papież.

15282  250 tysięcy wiernych uczestniczyło we wtorek na Jasnej Górze w uroczystościach święta Wniebowzięcia Najświętszej Maryi Panny. W homilii prymas Polski, kard. Józef Glemp wskazał na czas Wielkiego Jubileuszu jako okazję do moralnej odnowy polskiego społeczeństwa, która dokonać się może dzięki młodzieży nieobciążonej przeszłością. Za pośrednictwem Radia Watykańskiego papież Jan Paweł II skierował na Jasną Górę specjalne pozdrowienia, a przybyli z całej Polski pielgrzymi łączyli się w modlitwie z uczestnikami XV Światowych Dni Młodzieży w Rzymie i wspólnie z Ojcem Świętym odmówili modlitwę Anioł Pański. Uroczystą sumę pontyfikalną pod Szczytem Jasnogórskim odprawił nuncjusz papieski w Polsce, abp Józef Kowalczyk. Podczas nabożeństwa poświęcono m.in. kwiaty i zboża, gdyż wedle dawnej tradycji dzień 15 sierpnia jest także świętem Matki Bożej Zielnej, kiedy czyni się dziękczynienie za plony. 

12728  We wtorek, wkrótce po wyjeździe z "chaty" w Les Combes, samochód, którym papież jeździ codziennie na wycieczki, został zablokowany przez... rodzinę z trojgiem dzieci. Małżeństwo Angela i Vincenzo oraz pięcioletnia Maria i trzyletnia Manuele stanęli na drodze papieskiego auta. Kierowca musiał zwolnić, a wtedy rodzice dosłownie wrzucili papieżowi przez okno swoją najmłodsze dziecko - dziewięciomiesięcznego Giuseppe. Po chwilowej konsternacji, spowodowanej obawą o bezpieczeństwo Jana Pawła II i fruwającego malca, kierowca zatrzymał samochód, a papież pobłogosławił i ucałował dziecko oraz jego siostry. Obserwatorzy tej sceny nie poinformowali, czy udzielił błogosławieństwa niefrasobliwym rodzicom. Po krótkim postoju samochód odjechał w kierunku Morgex, gdzie Jan Paweł II spędzi dziewiąty dzień alpejskich wakacji. 

40920  Tad Szulc, weteran dziennikarstwa amerykańskiego i autor biografii papieża Jana Pawła II oraz Fidela Castro zmarł w poniedziałek w wieku 74 lat w wyniku choroby nowotworowej. 

31906  Na czas wizyty papieża Jana Pawła II z centrum Lwowa zostaną wywiezieni wszyscy bezdomni, zdecydował miejscowy komitet organizacyjny przygotowujący miasto do spotkania z Ojcem Świętym. Bezdomni zostaną przesiedleni do podlwowskiej miejscowości Briuchowyczi, gdzie otrzymają nocleg i darmowe posiłki od organizacji kościelnych. 

29367  Papież Jan Paweł II podczas nabożeństwa ekumenicznego na zakończenie Tygodnia Modlitw o Jedność Chrześcijan powiedział, że "najważniejszym zadaniem jest oczyścić pamięć, zapomnieć o cieniach i ranach przeszłości". W nabożeństwie uczestniczyły 22 delegacje Kościołów i wspólnot chrześcijańskich, w tym prawosławnych patriarchatów Konstantynopola, Moskwy, Antiochii, Serbii i Rumunii, Kościoła greckokatolickiego, a także wspólnoty anglikańskiej.

51475   Rok 1999 to przede wszystkim lutowa ratyfikacja przystąpienia Polski do NATO, a także czerwcowa wizyta w parlamencie papieża Jana Pawła II. Parlamentarną jesień tego roku zdominowała sprawa reformy podatkowej, którą przygotował rząd, ale z którą nie potrafiła uporać się na czas sejmowa Komisja Finansów Publicznych. 

9989  Informację tę potwierdziło biuro prasowe Stolicy Apostolskiej. Opracowanie tekstu tajemnicy wraz z komentarzami teologicznym i  historycznym papież Jan Paweł II powierzył Kongregacji Nauki  Wiary, której przewodniczy kardynał Joseph Ratzinger. Potwierdziły się zatem wcześniejsze informacje, że Watykan czeka  z ujawnieniem tego tekstu do zakończenia 47. Międzynarodowego  Kongresu Eucharystycznego, który odbywa się w Rzymie w dniach 18- 25 czerwca.

20863  Dzieci są darem, a nie zagrożeniem lub jedną z "opcji" małżeństwa - nauczał papież podczas zakończonych w niedzielę uroczystości Jubileuszu Rodzin w Rzymie. Właśnie dzieciom jako "wiośnie rodziny i społeczeństwa" poświęcone były dwa spotkania papieża - w sobotę i niedzielę - z rodzinami z całego świata na Placu św. Piotra. Podczas spotkań z rodzinami Jan Paweł II przypomniał podstawy rodzinnego nauczania Kościoła. Wypowiedział się zdecydowanie przeciwko rozwodom. Sztuczne zapłodnienie określił jako "praktykę moralnie niedopuszczalną" i jako pomylenie "prawa do dziecka z prawem dziecka". Dwukrotnie powtórzył, że Kościół zachęca do adopcji i nie czyni różnicy między dziećmi naturalnymi i adoptowanymi. Mówił też o niebezpiecznej tendencji odkładania decyzji o posiadaniu potomstwa, charakterystycznej dla krajów bogatych i rozwiniętych.  W skierowanych do rodzin przemówieniach papieża nie mogło zabraknąć apelu o ochronę życia od chwili poczęcia. Jan Paweł II prosił kobiety, by były zawsze "źródłem życia, nigdy śmierci". Apelował do rządów, parlamentów i organizacji międzynarodowych by zaangażowały się na rzecz ochrony prawa do życia. Na zakończenie uroczystości Jubileuszu Rodzin Jan Paweł II ogłosił, że kolejne - czwarte - światowe spotkanie rodzin odbędzie się za trzy lata w stolicy Filipin, Manili.

7835  Według ostatnich nieoficjalnych informacji po udanej pielgrzymce  do Ziemi Świętej bardziej realnych wymiarów zdaje się nabierać  spełnienie drugiego wielkiego marzenia Jana Pawła II: podróży do  Moskwy. Wiarygodne źródła watykańskie podają, że wstępem do tej  pielgrzymki może być papieska podróż ekumeniczna na Ukrainę. Pielgrzymki na Ukrainę i do Rosji byłyby spełnieniem na początku  Trzeciego Tysiąclecia chrześcijaństwa wielkiego ekumenicznego  celu - symbolicznego pojednania z "oddzielonymi braćmi"  prawosławnymi.

36342  W czasie Mszy Świętej odprawionej w Niedzielę Palmową na Placu Św. Piotra w Rzymie papież Jan Paweł II zaprosił młodzież całego świata do udziału w XVI Światowych Dniach Młodzieży, które odbędą się w 2002 roku w Toronto w Kanadzie.  Ojciec Święty z radością powitał delegację młodzieży z Kanady, która odebrała od przedstawicieli młodzieży włoskiej krzyż Światowego Dnia Młodzieży.  Uroczyste powitanie krzyża w Kanadzie nastąpi 11 kwietnia br. w Ottawie. Następnie krzyż będzie pielgrzymował po wszystkich parafiach i diecezjach kraju, by w lipcu 2002 roku dotrzeć do Toronto. Kulminacyjnym obchodem dni w Toronto będzie Msza św., którą 28 lipca odprawi Jan Paweł II. 

43038  Jan Paweł II przyjął oficjalne zaproszenie samorządowców z Wadowic do odwiedzenia swego rodzinnego miasta - poinformował Stanisław Kotarba, rzecznik wadowickiego samorządu. "Aby Bóg pozwolił jeszcze raz pochodzić po wadowickich uliczkach i rynku, i pozwolił zobaczyć górę Leskowiec" - powtórzył słowa papieża Stanisław Kotarba. Leskowiec jest górą w Beskidzie Małym, po której wielokrotnie w młodzieńczych latach wędrował Karol Wojtyła.

4584  Album ze zdjęciami Adama Bujaka z pielgrzymki Jana Pawła II do  Ziemi Świętej w najbliższych dniach trafi do księgarń. 

17845  Włoski dziennik napisał, że w minioną środę po audiencji generalnej Jan Paweł II próbował wypędzić diabła z pewnej młodej kobiety, ale rzecznik Watykanu zdementował tę wiadomość. "Il Messagero" podał podczas weekendu, że pod koniec audiencji generalnej, gdy papież błogosławił 30 tys. wiernych zebranych na placu Św. Piotra, 19-letnia kobieta zaczęła krzyczeć, "mówić nieznanymi językami", "z nadludzką siłą" wyrywała się gwardzistom watykańskim, i obrzuciła obelgami biskupa Gianniego Danzi, który próbował ją uspokoić.

50743  Do Dnia Solidarności z Ameryką włączył się także papież Jan Paweł II. Jak poinformował PAP ks. Kazimierz Sowa z Radia Plus, Ojciec Święty zapalił świeczkę w jednym z okien Watykanu o godz. 20.  W grudniu 1981 roku prezydent Ronald Reagan zapalał świece w oknie Białego Domu na znak solidarności z narodem polskim po wprowadzeniu w Polsce stanu wojennego. 

30431  Watykan nieoficjalnie potwierdził informacje przedstawicieli Kościoła katolickiego w Syrii i na Malcie, że wizyta papieża w tych dwóch krajach przypadnie w dniach 5-9 maja.  W Biurze Prasowym Stolicy Apostolskiej poinformowano, że "ten termin jest obecnie rozpatrywany", choć nie wydano w tej sprawie oficjalnego oświadczenia.  Sam papież 25 stycznia, na zakończenie tygodnia modlitw o jedność chrześcijan, potwierdził, że wybiera się z pielgrzymką do Syrii. "Wiążę wielkie oczekiwania z podróżami do Syrii i na Ukrainę" - powiedział podczas ekumenicznego nabożeństwa w bazylice św. Piotra. "Moim życzeniem jest, by przyczyniły się one do pojednania i pokoju między chrześcijanami" - dodał. 

3945  Na spotkaniu z sekretarzem generalnym ONZ Kofim Annanem papież Jan Paweł II podkreślił, że ochrona życia, poszanowanie godności  ludzkiej i jedność społeczeństw to wspólne dziedzictwo  ludzkości, którego nikt nie ma prawa kwestionować. 

21685  Według Krajowej Rady Radiofonii i Telewizji emisja filmu "Jan Paweł II. Papież Tysiąclecia" w programie I TVP była uzasadniona i zgodna z ustawowymi powinnościami telewizji publicznej. KRRiT nie zgadza się z zarzutami, że film jest antypolski i obrażający osobę Jana Pawła II.  Rada uznała natomiast zasadność zastrzeżeń dotyczących terminu emisji (22. rocznica pontyfikatu papieża) oraz braku komentarza zwracającego uwagę, iż film nie stanowi wykładni nauczania kościoła katolickiego i zrealizowany został w innym kręgu kulturowym. 

43875  Około 10 tys. prawosławnych zebrało się w czwartek rano w centrum Kijowa na demonstracji przeciwko wizycie papieża Jana Pawła II na Ukrainie.  Demonstrację zorganizowała Ukraińska Cerkiew Prawosławna Patriarchatu Moskiewskiego. Manifestanci przemaszerowali spod Ławry Peczerskiej - symbolu ukraińskiego prawosławia pod siedzibę parlamentu.  Według organizatorów, jest to ostatnia tego typu akcja przed zaplanowanym na sobotę przybyciem papieża. 

40608  Grecka policja aresztowała członka skrajnej prawosławnej grupy religijnej, który spoliczkował głowę Greckiej Cerkwi Prawosławnej - arcybiskupa Christodulosa. 28-letni Konstantin Pulios zeznał, że chciał w ten sposób wyrazić swoją dezaprobatę dla arcybiskupa, który zgodził się na wizytę papieża Jana Pawła II. Hierarchę zaatakował na schodach katedry ateńskiej.  Sprawca jest członkiem tzw. starokalendarzowców - odłamu prawosławia, który nie uznaje zwierzchności arcybiskupa i zachował wiele elementów starego obrządku. Arcybiskup zaapelował o zwolnienie napastnika i niestawianie go przed sądem.

14263  Ponad 20 tys. pielgrzymów z całego świata uczestniczyło w audiencji generalnej w Watykanie. Na Placu Św. Piotra była liczna grupa pielgrzymów z Polski. Papież sam powiedział, że rodaków jest 2300 i wymienił grupy z Gdańska, Gdyni, Kielc, Poznania, Opola i Torunia.  Zwracając się do Polaków Jan Paweł II przypomniał dwie sierpniowe rocznice - 56. rocznicę wybuchu Powstania Warszawskiego i przypadającą właśnie w środę 57. rocznicę męczeńskiej śmierci sióstr nazaretanek z Nowogródka.

14155  Ponad 20 tys. pielgrzymów z całego świata uczestniczyło w audiencji generalnej w Watykanie. Na Placu Św. Piotra była liczna grupa pielgrzymów z Polski. Papież sam powiedział, że rodaków jest 2300 i wymienił grupy z Gdańska, Gdyni, Kielc, Poznania, Opola i Torunia.  Zwracając się do Polaków Jan Paweł II przypomniał dwie sierpniowe rocznice - 56. rocznicę wybuchu Powstania Warszawskiego i przypadającą właśnie w środę 57. rocznicę męczeńskiej śmierci sióstr nazaretanek z Nowogródka.

5239  W maju w pokamedulskim klasztorze nad jeziorem Wigry otwarta  zostanie izba pamięci dedykowana papieżowi Janowi Pawłowi II i  jego pielgrzymkom do Polski. Będzie ją można "zwiedzać" także w  Internecie.

49168  Papież skrytykował masowe aresztowania wśród libańskich chrześcijan, które, jak podkreślił, utrudniają dialog w tym kraju.  Jan Paweł II, który przemawiał po odmówieniu z balkonu swej rezydencji w Castel Gandolfo pod Rzymem modlitwy Anioł Pański, nawiązał do wzmożonej aktywności libańskich sił bezpieczeństwa, które 5 sierpnia aresztowały w toku przeprowadzonej znienacka akcji 250 chrześcijańskich działaczy przeciwnych obecności wojsk syryjskich w Libanie.  Od 1976 roku na terytorium Libanu przebywają syryjskie oddziały w liczbie 35 tys. żołnierzy. 

7338  Według badań przeprowadzonych przez OBOP koncert na wadowickim  rynku z okazji 80 urodzin papieża Jana Pawła II transmitowany  przez telewizyjną jedynkę oglądało ok. 22 proc. Polaków, tj.  prawie 8 mln widzów. 

6348  Papież Jan Paweł II skrytykował tendencję do angażowania coraz  większych pieniędzy w piłce nożnej. "Interes ekonomiczny nie  może zdominować tej dyscypliny sportu. W jej centrum znajduje  się bowiem człowiek, a nie sprawy materialne" - powiedział Jan  Paweł II podczas spotkania z uczestnikami konferencji na temat  znaczenia futbolu w życiu społecznym, podała we wtorek włoska  "La Gazzetta dello Sport".

16364  Papież kieruje swoje przesłanie przede wszystkim do lekarzy i naukowców. Prosi, by podczas eksperymentów medycznych sprawdzających nowe metody leczenia mieli na uwadze godność pacjenta. Zawsze powinni także uprzedzać osoby poddawane terapii o jej ubocznych działaniach. W swoim przesłaniu Jan Paweł II kolejny raz wypowiedział się zdecydowanie przeciwko aborcji i eutanazji. Pisząc o obowiązku promowania ewangelii życia spoczywającym na każdym chrześcijaninie, papież dodaje, że należy "sprzeciwiać się każdej próbie zamachu na ludzkie życie - od aborcji do eutanazji". Przyszłoroczny Dzień Chorego odbędzie się pod hasłem: Nowa ewangelizacja i godność człowieka cierpiącego".

8541  Ewentualne zaproszenie papieża Jana Pawła II do Rosji "wymaga  uprzedniego usunięcia rozbieżności między Kościołem katolickim a  prawosławnym" - oświadczył rzecznik patriarchatu moskiewskiego. Jego zdaniem, Rosyjski Kościół prawosławny nie jest jeszcze  gotów do podejmowania papieża. Wiktor Maluchin, odpowiadając w imieniu Patriarchatu Moskwy i  Wszechrusi na pytania dziennikarzy, powiedział również:  "Kontakty między obu Kościołami są w toku, ale do dziś są  bezowocne". Maluchin, odpowiadając na pytanie, czy papież mógłby odwiedzić  Rosję jedynie na zaproszenie prezydenta Władimira Putina, bez  zaproszenia patriarchy Aleksija II, powołał się na obowiązującą  w tym względzie praktykę i podkreślił, że wizyta w takich  okolicznościach byłaby nie do pomyślenia.

48228  Papież Jan Paweł II przyjął kontrowersyjnego zambijskiego arcybiskupa Emmanuela Milingo, któremu grozi ekskomunika za zawarcie małżeństwa i nieposłuszeństwo Watykanowi.  Jak głosi oświadczenie Watykanu, spotkanie stanowiło początek dialogu, "który, miejmy nadzieję, doprowadzi do pozytywnych wydarzeń".  71-letni obecnie Milingo ożenił się 27 maja br. z 43-letnią Marią Sung w ramach ceremonii zbiorowych zaślubin, organizowanych przez sektę Moona (czyli Federację Rodzin na Rzecz Światowego Pokoju i Zjednoczenia). Ceremonia odbyła się w jednym z nowojorskich hoteli.  Milingo, znany z niekonwencjonalnych praktyk egzorcystycznych, musiał w 1983 roku zrezygnować z zarządzania archidiecezją Lusaki. Przeniesiono go do Rzymu, gdzie nie zaprzestał urządzania modlitewnych seansów uzdrowicielskich. W ubiegłym roku pozbawiono go kurialnego stanowiska w Papieskiej Radzie do Spraw Duszpasterstwa Migrantów i Podróżnych. 

9694  Zdaniem sekretarza generalnego Episkopatu Polski biskupa Piotra  Libery, lipcowa Polska Pielgrzymka Narodowa Wielkiego Jubileuszu  2000 do Rzymu ma być "swoistą wizytówką Polski, przywiązania do  wiary i patriotyzmu". Przekonanie takie biskup wyraził na  konferencji prasowej w Warszawie. Pielgrzymka odbędzie się w  dniach od 6 do 8 lipca z okazji obchodów Wielkiego Jubileuszu  Roku 2000. Jej inicjatorem jest Konferencja Episkopatu Polski.  Udział ma w niej wziąć ok. 20 tys. wiernych z całego kraju i z  zagranicy. Wg krajowego koordynatora tej pielgrzymki ks. Tadeusza Nowaka,  najważniejszym dniem Pielgrzymki Narodowej będzie 6 lipca, kiedy  pielgrzymi spotkają się z Janem Pawłem II na specjalnej  audiencji. Przebieg z uroczystości Pielgrzymki Narodowej w Rzymie będą  transmitowały Telewizja Polska i Polskie Radio.

39263  Prezydent Syrii Baszar Asad stanowczo odrzucił oskarżanie go przez Izrael i Stany Zjednoczone o antysemityzm, przypominając, że sam jest Semitą.  "Jest na świecie wielu ludzi, którzy boją się nawet wspomnieć o pewnych faktach historycznych i oskarżają nas, Semitów, o bycie antysemitami" - powiedział Asad w czasie ceremonii pożegnania papieża Jana Pawła II na lotnisku w Damaszku.  Syryjski prezydent nawiązał w ten sposób do krytyki, jaką wywołały jego sobotnie wypowiedzi, kiedy - witając papieża w Syrii - porównał izraelską okupację ziem palestyńskich do cierpień Chrystusa z rąk Żydów.  W odpowiedzi, izraelski prezydent Mosze Kacaw nazwał Asada "antysemitą i rasistą" i wezwał Watykan do zareagowania na jego słowa.  Z kolei Richard Boucher, rzecznik amerykańskiego Departamentu Stanu, powiedział w poniedziałek, że "takie komentarze są w równym stopniu niedopuszczalne, co godne pożałowania", jednak nie zapowiedział w tej sprawie oficjalnego protestu pod adresem Damaszku.

7014  Ok. 20 tys. osób weźmie udział 18 maja w specjalnym koncercie  zorganizowanym w dniu 80. urodzin papieża Jana Pawła II, który  odbędzie się na wadowickim rynku - podał Stanisław Kotarba,  rzecznik wadowickiego magistratu.

27788  Dom dla niepełnosprawnych pielgrzymów w Rzymie będzie pamiątką Wielkiego Jubileuszu, którą Jan Paweł II zapowiedział w liście apostolskim Terzo Millennio Ineunte, podpisanym w sobotę z okazji zamknięcia Roku Jubileuszowego. Na razie nie wiadomo jeszcze kiedy ruszy budowa tego domu i gdzie on powstanie.

14674  Były wieloletni prezes Międzynarodowego Funduszu Walutowego (MFW) Francuz Michel Camdessus został członkiem papieskiej rady Iustitia et Pax - poinformowała Stolica Apostolska. Camdessusa nominował papież Jan Paweł II. Utworzona w 1967 roku Rada pomaga Kościołowi w jego misji społecznej i zajmuje się krzewieniem katolickiej nauki społecznej. Organ ten zajmuje się m.in. kampanią Watykanu na rzecz darowania długów państwom tzw. trzeciego świata.

7091  Album "Radość i łzy" prezentujący zdjęcia z ubiegłorocznej  pielgrzymki Jana Pawła II do Polski autorstwa wybitnego  fotografika Adama Bujaka zaprezentowała w środę w Bielsku-Białej  Oficyna Wydawnicza Kwadrat.

43876  Jan Paweł II w przyszły poniedziałek odda na Ukrainie hołd kilkudziesięciu tysiącom Żydów zamordowanych przez nazistów w Babim Jarze koło Kijowa w 1941 r. - podano w czwartek w Watykanie.  Ten punkt, który nie był przewidziany w opublikowanym przed miesiącem oficjalnym programie pasterskiej wizyty papieża na Ukrainie w dniach 23 - 27 czerwca, został dodany w ostatnim momencie na prośbę papieża. 

40286  Papież Jan Paweł II zabierze ze sobą w następną podróż ciężki bagaż - na Ukrainę zawiezie "znaczną ilość" butów dla tamtejszych dzieci. Obuwie sprezentowała delegacja mieszkańców małego miasteczka Vigevano z północnych Włoch, znanego od stuleci ośrodka wyrobu butów. 

10518  Watykan ujawnił trzecią tajemnicę fatimską i zapewnił przy tym  wiernych, że dotyczy ona burzliwych wydarzeń, które są już  przeszłością, nie zaś czegoś apokaliptycznego, co ma dopiero  nadejść.  Istotą tajemnicy - objawionej w roku 1917 trójce pastuszków  portugalskich przez Matkę Boską - jest według Watykanu zapowiedź  prześladowań chrześcijaństwa przez komunizm w XX wieku i próby  zabicia papieża Jana Pawła II. Jednak równocześnie - oświadczyli dostojnicy watykańscy - trzecia  tajemnica przynosi nadzieję jaśniejszej przyszłości, do której  drogę utorowały minione cierpienia. "(Tajemnica ta) dodaje nam otuchy, pokazując, że nawet w świecie  na wpół zniszczonym istnieje pewna większa siła i że ostatnie  słowo nie należy do śmierci" - powiedział kardynał Joseph  Ratzinger, prefekt watykańskiej Kongregacji Nauki Wiary,  prezentując dokumenty dotyczące tajemnicy fatimskiej.

43983  Rozpoczynająca się w sobotę pielgrzymka Jana Pawła II na Ukrainie jest czwartą wizytą w kraju, w którym większość ludności wyznaje prawosławie, po Rumunii, Gruzji i Grecji. Jednocześnie jednak podczas pobytu na Ukrainie Jan Paweł II pierwszy raz znajdzie się na terytorium uważanym przez moskiewski patriarchat za jego własne terytorium kanoniczne.  Patriarcha Moskwy i Wszechrusi Aleksij II postrzega pielgrzymkę na Ukrainę jako poparcie dla ukraińskich unitów, którzy "na początku lat 90. na fali dzikiego nacjonalizmu rozgromili prawosławne diecezje we Lwowie, Tarnopolu i Iwano-Frankowsku". Patriarcha wypowiedział się w ten sposób w filmie "Terytorium rozłamu", poświęconym sytuacji religijnej na Ukrainie. Film ma zostać wyemitowany w rosyjskiej telewizji RTR w sobotę wieczorem, w dniu przyjazdu Jana Pawła II do Kijowa.  Ukraińska Cerkiew Prawosławna Moskiewskiego Patriarchatu (UCP MP) obiecuje wstrzymać trwające od ponad miesiąca akcje protestacyjne przeciwko przyjazdowi papieża na Ukrainę.  Przywódcy ukraińskiej promoskiewskiej Cerkwi prawosławnej nie ustawali w atakach na zwierzchnika Kościoła katolickiego. Władyka Mytrofan oświadczył, że "nie ma możliwości, by doszło do spotkania papieża Jana Pawła II z metropolitą kijowskim Wołodymyrem".  "Przeżyliśmy najazd hord tatarskich, przeżyliśmy Hitlera, to przeżyjemy i tę wizytę" - mówił w obecności Mytrofana lider prawosławnych radykałów Łukjanyk. W jego przemówieniu nie brakowało akcentów antypolskich. 

19293  Papież Jan Paweł II obejrzy mecz pomiędzy reprezentacjami Włoch i "reszty świata", który zostanie rozegrany 29 października na Stadionie Olimpijskim w Rzymie - poinformowali organizatorzy imprezy.

5615  Były więzień hitlerowskiego obozu koncentracyjnego Dachau, 86- letni biskup-senior Ignacy Jeż, został umieszczony na liście  męczenników za wiarę wieku XX z pięciu kontynentów. Papież Jan  Paweł II uczci męczenników 7 maja podczas wielkiej uroczystości  liturgicznej w rzymskim Koloseum. Biskup-senior Ignacy Jeż  urodził się w 1914. Ukończył studia na Uniwersytecie  Jagielońskim w 1937 i w tym samym roku uzyskał święcenia  kapłańskie. 17 sierpnia 1942 został aresztowany przez Gestapo i  od 7 października tego roku do 29 kwietnia 1945 roku przebywał w  obozie koncentracyjnym w Dachau, jako więzień nr 37196. W 1960  roku został mianowany biskupem pomocniczym w Gorzowie  Wielkopolskim, a od 1972 do 1992 roku był biskupem koszalińsko- kołobrzeskim.  Wśród ponad 12 tys. osób, które zginęły i cierpiały za wiarę jest 8.670 Europejczyków, 1.707 Azjatów, 1.111 osób z byłego  Związku Radzieckiego i 333 z Ameryki Łacińskiej. 

35007  Papież Jan Paweł II otrzymał doktorat honoris causa uniwersytetu im. Adama Mickiewicza w Poznaniu. Uroczystość odbyła się w Sali Klementyńskiej w Watykanie.  Do Rzymu przyleciało z tej okazji specjalnym samolotem 120-osobowe grono profesorów, studentów i pracowników poznańskiej uczelni. 

37725  Mało znane ugrupowanie greckich anarchistów przyznało się do zamachu, jakiego dokonało w niedzielę przed południem w Atenach. Chcieli w ten sposób zaprotestować przeciwko wizycie w Grecji papieża Jana Pawła II. 

38766  Być może nie byłoby papieża Jana Pawła II, gdyby w styczniu 1945 roku oficer Armii Czerwonej nie ocalił seminarzysty Karola Wojtyły przed zsyłką na Sybir zarządzoną przez Stalina m.in. wobec polskich nauczycieli i seminarzystów. Tę nieznaną z żadnej papieskiej biografii historię przytacza katolicki tygodnik "Famiglia Christiana". Dziennikarze pisma dotarli do byłego oficera Armii Czerwonej Wasilija Sirotenki, który od razu pochwalił się im telegramem z życzeniami i błogosławieństwem, który Jan Paweł II przysłał mu w marcu tego roku z okazji 85 urodzin. W styczniu 1945 Sirotenko roku jako major 59. armii zdobywał Kraków. Wkrótce potem dowodził oddziałem, który zajmował zakłady chemiczne "Solvay" w Borku Falęckim. Tam właśnie pracował wówczas Karol Wojtyła, 17 innych seminarzystów i około 70 polskich robotników. Gdy zwierzchnik Sirotenki powiedział, że zatrzymanych seminarzystów należy z polecenia Stalina rozstrzelać lub zesłać na Sybir, Sirotenko skutecznie wstawił się za nimi, szczególnie za Karolem Wojtyłą...

34701  Stolica Apostolska potwierdziła, że nawiązała rozmowy ze zwolennikami Marcela Lefebvre - francuskiego biskupa-tradycjonalisty, ekskomunikowanego w 1988 r. przez Jana Pawła II za konsekrowanie biskupów bez zgody Watykanu.  Watykański rzecznik Joaquin Navarro powiedział, że "na życzenie Ojca Świętego" nastąpiło "nawiązanie formalnych kontaktów" między przedstawicielami Stolicy Apostolskiej a osobami kierującymi Bractwem Duszpasterskim Świętego Piusa X, założonym w 1968 r. przez Lefebvre'a, który zmarł w 1991 r.  Tym samym Navarro potwierdził doniesienia mediów europejskich o nieoficjalnych rozmowach między przedstawicielami hierarchii watykańskiej a zwolennikami zaciętego przeciwnika reform dokonanych na Soborze Watykańskim II, który był otwarciem Kościoła na problemy i wyzwania współczesnego świata.  Według hiszpańskiego dziennika "La Razon", papież miał zaoferować zwolennikom Lefebvre'a prałaturę personalną w celu rozwiązania problemu schizmy, do jakiej doszło za jego pontyfikatu, jedynej w Kościele w XX wieku. 

9304  Ponad 50 tysięcy młodych ludzi zebranych na Apelu III Tysiąclecia  na lednickich polach koło Gniezna przeprowadził przez "Bramę -  Rybę" Prymas Polski Kardynał Józef Glemp. Symboliczne przejście przez "Bramę - Rybę" w trzecie tysiąclecie  Chrześcijaństwa zakończyło czwarty Apel III Tysiąclecia -  zorganizowany przez Duszpasterstwo Akademickie w Poznaniu. Specjalne przesłanie do zgromadzonych wygłosił Papież Jan Paweł  II. "Chrystus umarł na krzyżu dla naszego zbawienia. Na przełomie  tysiącleci jest obecny w nas i ta jego obecność otwiera przed  nami nowa perspektywę - perspektywę życia na wieki w domu ojca"-  powiedział do zgromadzonych Ojciec Święty. Przesłanie papieża  zostało odtworzone z kasety wideo na wielkim telebimie. "Żyjcie w obecności Chrystusa w każdej chwili waszej  codzienności. Chrystus mówi do każdego i każdej z was:+ to nie  wyście mnie wybrali, ale ja was wybrałem, abyście szli i owoc  przynosili" - zaapelował do młodzieży Ojciec Święty. Zebrani nad jeziorem Lednickim  wzięli udział w czterech  nabożeństwach :nabożeństwie "Przymierza", nabożeństwie  "Wcielenia", nabożeństwie "Odkupienia" i nabożeństwie "Zesłania  Ducha Świętego" oraz w Drodze Krzyżowej.

15735  Przypadające w niedzielę święto narodowe Węgrzy obchodzili w tym roku jako jubileusz tysiąclecia swego państwa, a właściwie koronacji pierwszego króla, świętego Stefana I Arpada. Według różnych przekazów koronacja odbyła się w Boże Narodzenie 1000 roku lub 1 stycznia 1001 roku. Za dzień święta narodowego uznaje się jednak 20 sierpnia, kiedy to przypada rocznica przeniesienia relikwii św. Stefana z pierwotnego grobu w katedrze w Szekesfehervar do Budy. Uroczystą mszę świętą celebrował w budapeszteńskiej bazylice św. Stefana oficjalny wysłannik papieski, kardynał Angelo Sodano. Przed bazyliką zebrało się około 25 tysięcy wiernych. "Święty Stefan pozostawił swemu narodowi nie tylko koronę, otrzymaną od papieża Sylwestra II, ale także swe dziedzictwo duchowe" - napisał w okolicznościowym liście Jan Paweł II. W trakcie mszy honorowy zwierzchnik prawosławia, ekumeniczny patriarcha Konstantynopola Bartłomiej II, odczytał dekret o uznaniu króla Stefana świętym także w Kościele prawosławnym. Jest to pierwszy przypadek ogłoszenia świętym prawosławnym osoby kanonizowanej przez Kościół katolicki po rozłamie chrześcijaństwa na zachodnie i wschodnie w 1054 roku.  "Czerpiąc siłę z minionego tysiąca lat mówimy, że ponownie nadszedł czas na węgierskie marzenie, jakim są bogate i silne Węgry, naród w sercu Europy" - oświadczył w okolicznościowym przemówieniu do parlamentu premier Viktor Orban.

22826  Do Watykanu przybył z oficjalną wizytą najwyższy patriarcha i katolikos Ormian - Karekin II. Jest to czwarta w historii wizyta ormiańskiego katolikosa w Watykanie, ale pierwsza składana przez Karekina II - wybranego w ub.roku po śmierci poprzednika Karekina I. Karekin II jest najwyższym patriarchą wszystkich Ormian i przewodzi 7 milionom wyznawców, z czego tylko dwa miliony mieszkają w Armenii. Wyznawcy obrządku katolickiego i ormiańskiego są podzieleni od niemal półtora tysiąca lat. W ostatnich czasach papieżowi i poprzednikowi obecnego katolikosa udało się przezwyciężyć wiele punktów spornych. Wciąż nie rozwiązanym problemem pozostaje prymat papieża, którego ormianie nie uznają.

48860  Mszę św. w 60. rocznicę śmierci św. Maksymiliana Kolbego odprawił we wtorek przed Blokiem Śmierci w byłym obozie koncentracyjnym Auschwitz metropolita krakowski kardynał Franciszek Macharski. W nabożeństwie, podczas którego ordynariuszowi asystowali księża z oświęcimskich parafii, uczestniczyło ponad tysiąc wiernych, w tym także byli więźniowie obozu. Uroczystość na terenie obozu poprzedziła procesja z oświęcimskiego kościoła pod wezwaniem św. Maksymiliana Kolbego. "Dramatyczne i heroiczne męczeństwo" ojca Kolbego przypomniał podczas cotygodniowego spotkania z pielgrzymami w swej letniej rezydencji w Castel Gandolfo papież Jan Paweł II.

22343  50 polskich posłów i 26 senatorów udaje się w piątek do Rzymu na uroczystości związane z Jubileuszem Rządzących i Parlamentarzystów. Polskiej delegacji przewodniczy marszałek Senatu Alicja Grześkowiak. W sobotę w Auli im. Pawła VI w Watykanie zbierze się Zgromadzenie Parlamentarzystów Świata. Na zakończenie Sesji przewidziane jest przemówienie papieża Jana Pawła II.  Posłowie i senatorowie polecą do Włoch samolotami rejsowymi na własny koszt. Za ich pobyt w Rzymie zapłaci strona włoska. Parlamentarzyści mogą zabrać ze sobą rodziny, ale muszą za nie zapłacić - poinformował w czwartek PAP dyrektor Biura Prasowego Senatu, Zdzisław Iwanicki.

21297  Jan Paweł II potępił w piątek wszelkie formy liberalizacji ustawodawstwa dotyczącego posiadania narkotyków. "Nie sposób zwalczać narkomanii za pomocą narkotyków" - powiedział papież przemawiając w Watykanie na spotkaniu ok. dwudziestu tysięcy byłych narkomanów, którym w wyjściu z nałogu pomogła Wspólnota Incontro (Spotkanie) założona przed 37 laty przez włoskiego zakonnika, opata Pierino Gelmini. "Kościół kroczy u boku tych wszystkich na całym świecie, którzy zaangażowali się w walkę z narkotykami" - zapewnił papież.

39783  13 maja jest rocznicą pierwszego objawienia w Fatimie w 1917 roku. Papież Jan Paweł II jest przekonany, że właśnie opiece Matki Boskiej Fatimskiej zawdzięcza ocalenie życia w zamachu. Już w pierwszą rocznicę zamachu pojechał do Fatimy by podziękować Madonnie za opiekę. Kilka lat później zostawił w fatimskim sanktuarium wotum - kulę, która omal nie pozbawiła go życia. 

38690  Wyświetlany w czasie rejsu film z pobytu Ojca Świętego na augustowskich statkach będzie nową wakacyjną atrakcją wycieczki statkiem z Augustowa do Gorczycy trasą, którą dwa lata temu papież pływał w czasie wypoczynku w Wigrach. 

30459  240 zdjęć dokumentujących wydarzenia Jubileuszowego Roku Świętego 2000 i udział w nich Jana Pawła II znalazło się w nowo wydanym albumie "Kronika Roku Świętego". Autorami zdjęć są Adam Bujak i Arturo Mari. 

19315  Papież Jan Paweł II obejrzy mecz pomiędzy reprezentacjami Włoch i "reszty świata", który zostanie rozegrany  29 października na Stadionie Olimpijskim w Rzymie - poinformowali w poniedziałek organizatorzy imprezy.

16313  Filatelistyczne zbiory, karty telefoniczne i medale poświęcone postaci Jana Pawła II oraz różnym wydarzeniom i motywom religijnym można oglądać w Sanktuarium Maryjnym w Licheniu k. Konina.

27685  Jak zazwyczaj w pierwszą niedzielę po święcie Trzech Króli papież Jan Paweł II udzielał sakramentu chrztu w Kaplicy Sykstyńskiej. W tym roku papież ochrzcił 18 dzieci: sześć dziewczynek i dwunastu chłopców. Szesnaścioro z nich to Włosi (jedno z polsko-włoskiego małżeństwa), jedno dziecko jest z Portugalii i jedno z Francji.

11138  Ponad 30 tys. Polaków ma wyruszyć we wtorek do Rzymu w Narodowej  Pielgrzymce Wielkiego Jubileuszu 2000. Jest to pierwsza  Pielgrzymka Narodowa Polaków do Wiecznego Miasta. Udział w  pielgrzymce zapowiedzieli prezydent Aleksander Kwaśniewski,  premier Jerzy Buzek, marszałek Sejmu Maciej Płażyński i  przewodniczący "Solidarności" Marian Krzaklewski. Pielgrzymka będzie trwać od 6 do 8 lipca. Jej najważniejszym  wydarzeniem ma być msza święta na placu św. Piotra w Watykanie z  udziałem Jana Pawła II oraz specjalna audiencja papieska tylko  dla Polaków. Narodową Pielgrzymkę postanowiła zorganizować  Konferencja Episkopatu Polski podczas sesji plenarnej w Gnieźnie  w kwietniu 1999. Jan Paweł II przyjął tę inicjatywę Episkopatu  Polski. Światowa parada homoseksualistów, która odbywa się w pobliżu  Koloseum w Rzymie, pokrzyżowała plany zorganizowania w Koloseum  misterium "Polonia semper fidelis". 

50228  Prezydent Białorusi Aleksandr Łukaszenka zadeklarował, że jest gotów zaprosić papieża Jana Pawła II do złożenia wizyty w jego kraju, jeśli zgodzi się na to białoruski Kościół prawosławny, który podlega moskiewskiemu patriarchatowi.  "Z ogromną przyjemnością jestem gotów wystosować zaproszenie" - powiedział Łukaszenka w wywiadzie dla włoskiej agencji ANSA, cytowanym przez agencję ITAR-TASS.  "Gdyby papież był tylko głową państwa (watykańskiego), zaproszenie byłoby już przekazane. Jednak gdy chodzi o osobę duchowną, konieczne jest uzgodnienie z władzami kościelnymi" - dodał Łukaszenka.  Aby wizyta Ojca Świętego na Białorusi mogła się odbyć, papież powinien być zaproszony przez białoruskiego prezydenta. Dotąd jednak administracja Aleksandra Łukaszenki milczała w tej sprawie. 

10467  Pomnik Jana Pawła II stanął na Górze św. Anny w woj. opolskim.   Autorem ważącego ponad tonę, czterometrowego monumentu jest prof.  Gustaw Zemła z Warszawy. 

41398  Patriarcha Aleksij II oświadczył w niedzielę w Baku, w Azerbejdżanie, że "jeśli odbędzie się wizyta papieża na Ukrainie", nie dojdzie do żadnych spotkań Jana Pawła II z przedstawicielami Kościoła prawosławnego.  Zdaniem patriarchy Moskwy i Wszechrusi, wizyta Jana Pawła II na Ukrainie niewątpliwie skomplikuje stosunki między Rosyjskim Kościołem Prawosławnym a Watykanem i "nie polepszy, lecz pogorszy stosunki między wspólnotami religijnymi na Ukrainie". 

39944  Patriarcha Moskwy i Wszechrusi odpowiedział w ten sposób na pytanie ITAR-TASS, dotyczące niedawnej wypowiedzi papieża Jana Pawła II o możliwości wznowienia dialogu między Kościołami katolickim i prawosławnym. Aleksij II zaznaczył, że właśnie problem unitów (Kościoła katolickiego obrządku wschodniego na zachodniej Ukrainie) oraz prozelityzmu, czyli nawracania na inne wyznanie, stał się główną przeszkodą, która sprawiła, że odmówił on spotkania się z Janem Pawłem II. Patriarcha powiedział, że dotychczas nic się w tej sprawie nie zmieniło i poinformował, że Kościół prawosławny postanowił ograniczyć ewentualne rozmowy z Watykanem do dwóch spornych spraw. 

15937  Abp Sabbah urodził się w 1933 r. w Nazarecie, święcenia kapłańskie przyjął 45 lat temu. Do godności patriarchy wyniósł go	papież Jan Paweł II w grudniu 1987 r. Patriarcha jest odpowiedzialny za diecezję jerozolimską, która obejmuje swym zasięgiem Izrael, Autonomię Palestyńską, Jordanię i Cypr. Liczy ona ok. 70 tys. katolików skupionych w ok. 60 parafiach.

43187  W czasie mszy św. Jan Paweł II modlił się z wiernymi "za kraje bliskie i dalekie, które przeżywają dramat wojny, ucisku, niesprawiedliwości społecznej, aby otrzymały potrzebną im pomoc, zwłaszcza od narodów chrześcijańskich". 

44101  W niedzielę Jan Paweł II odprawił mszę na podkijowskim lotnisku "Czajka", spotkał się z ukraińskimi biskupami katolickimi oraz z przedstawicielami Ogólnoukraińskiej Rady Kościołów, i odwiedził cmentarz ofiar hitlerowskich i sowieckich mordów w Bykowni. W homilii wygłoszonej w czasie mszy św., sprawowanej w rycie rzymskim, częściowo w języku ukraińskim, częściowo po łacinie, papież obszernie omówił rolę chrześcijańskiej Ukrainy w życiu Kościoła powszechnego na przestrzeni dziejów. Fragment homilii wygłosił po polsku.  We mszy na lotnisku uczestniczyło około 150 tys. wiernych - również prawosławnych - z Ukrainy, innych państw byłego Związku Radzieckiego i dalszej zagranicy. Obecni byli przedstawiciele najwyższych władz Ukrainy z prezydentem Leonidem Kuczmą, premierem Anatolijem Kinachem i przewodniczącym parlamentu Iwanem Pluszczem. Nie było natomiast ukraińskich hierarchów prawosławnych. W koncelebrze uczestniczyli biskupi i księża z wielu krajów, w tym prymas Polski, kardynał Józef Glemp. "Ziemio Ukrainy, zroszona krwią męczenników, dziękuję ci za przykład wierności Ewangelii, który dałaś chrześcijanom na całym świecie! Iluż to twoich synów i córek szło drogą pełnej wierności Chrystusowi, wielu z nich aż do najwyższej ofiary. Niech ich świadectwo będzie przykładem i zachętą dla chrześcijan trzeciego tysiąclecia" - apelował Jan Paweł II. Papież zwrócił się z podziękowaniem do biskupów, księży, zakonnic i zakonników, którzy "wiernie towarzyszyli temu ludowi za cenę osobistych ofiar wszelkiego rodzaju, ponoszonych w ciemnych czasach komunistycznego terroru", i wezwał ich, by byli "nadal gorliwymi świadkami Chrystusa i dobrymi pasterzami swej trzody na umiłowanej ziemi Ukrainy". Do młodzieży papież apelował, by była "silna i wolna", "nie pozwoliła się zwieść złudnym mirażom taniego szczęścia", szła "szlakiem Chrystusa", dzięki czemu zyska "prawdziwy sens życia i pokój duszy". Po mszy Jan Paweł II podjął na wspólnym obiedzie w siedzibie nuncjatury apostolskiej ukraińskich biskupów rzymsko- i greckokatolickich i wręczył im przesłanie o ich zadaniach w Kościele i społeczeństwie. W dokumencie tym Ojciec Święty zaapelował do biskupów obu obrządków o "jedność w różnorodności". Prosił ich, aby nie rywalizowali między sobą, wzajemnie się szanowali i aby łączyło ich pragnienie świętości. Oddzielny akapit w przesłaniu papież poświęcił stosunkom z Kościołami prawosławnymi, podkreślając, że jedność wśród Kościołów katolickich będzie zachętą do budowania braterskiej współpracy z prawosławnymi. W gmachu Filharmonii Narodowej w Kijowie po południu papież spotkał się z przedstawicielami Ogólnoukraińskiej Rady Kościołów i Organizacji Religijnych. Obecni byli m.in. patriarcha Ukraińskiej Cerkwi Prawosławnej Kijowskiego Patriarchatu Filaret, zwierzchnik Ukraińskiej Autokefalicznej Cerkwi Prawosławnej władyka Metody oraz zwierzchnik Ukraińskiego Kościoła Greckokatolickiego kardynał Lubomyr Huzar. Nie było natomiast przedstawicieli największego Kościoła prawosławnego na Ukrainie - Ukraińskiej Cerkwi Prawosławnej Moskiewskiego Patriarchatu. Cerkiew ta ostro protestowała przeciwko wizycie papieża na Ukrainie, oskarżając go o prozelityzm.  Przemawiając do zebranych papież m.in. zaapelował do chrześcijan Ukrainy, by "odważnie kroczyli drogą ekumenizmu", aby "przyszedł szybko dzień przywrócenia wspólnoty wśród wszystkich uczniów Chrystusa". Na zakończenie drugiego dnia wizyty na Ukrainie papież odwiedził Bykownię - miejscowość pod Kijowem, gdzie pochowano tysiące ofiar najpierw sowieckich, a potem hitlerowskich mordów. Są wśród nich Polacy. Jan Paweł II po przybyciu do Bykowni udał się do krzyża stojącego w środku lasu, w miejscu, gdzie dokonywano egzekucji. Tu krótko modlił się za dusze ofiar totalitarnych reżimów, a potem złożył biało-żółty wieniec.

29038  Stolica Apostolska oświadczyła, że papież Jan Paweł II nie zamierza zrezygnować z czerwcowej pielgrzymki na Ukrainę, mimo apelu promoskiewskiego Ukraińskiego Kościoła Prawosławnego o jej odłożenie.  "Do tej pory nie otrzymaliśmy żadnego posłania na ten temat" - powiedział rzecznik Watykanu Joaquin Navarro-Valls. "Podczas tej pasterskiej wizyty papież spotka się z ukraińskimi katolikami i ma nadzieję, że będzie mógł przyczynić się do pokojowego dialogu ekumenicznego w tym kraju. Podróż odbędzie się tak, jak planowano" - dodał rzecznik.  Do odłożenia pielgrzymki wezwał papieża największy z trzech ukraińskich Kościołów prawosławnych. "Hierarchia Ukraińskiego Kościoła Prawosławnego (Moskiewskiego Patriarchatu) przedyskutowała sytuację i jednogłośnie postanowiła zwrócić się do Waszej Świątobliwości z żądaniem przełożenia Waszej wizyty na Ukrainie" - głosi poniedziałkowe oświadczenie Kościoła, podlegającego zwierzchnictwu patriarchy Moskwy i Wszechrusi Aleksija II.  Oświadczenie ostrzega jednocześnie Jana Pawła II, by nie spotykał się z przedstawicielami dwóch mniejszych i niezależnych od Moskwy ukraińskich Kościołów prawosławnych. 

797  Kościół katolicki chce prosić w marcu o wybaczenie jego  historycznych błędów. 2 marca ma być opublikowany w Watykanie  dokument na ten temat - pisze w piątek DPA z Watykanu. Papież Jan Paweł II w czasie uroczystej mszy św. w Watykanie  12 marca ma  wyznać winy Kościoła ("Mea culpa"). Wydarzenie  to jest przewidziane w ramach obchodów Roku Świętego. Chodzi przede wszystkim o winy Kościoła, wyrażające się  w  prześladowaniu Żydów,  wyprawach krzyżowych, nawracaniu siłą na  chrześcijaństwo, działaniu Inkwizycji.

13767  Ogólnopolskie stowarzyszenie kolekcjonerów pamiątek Jana Pawła II zamierzają powołać zbieracze tych pamiątek podczas sobotnio-niedzielnego spotkania w Lublinie. Nikt nie wie, ilu jest w Polsce i na świecie zbieraczy papieskich pamiątek. 

7380  Na Placu Św. Piotra panował w niedzielę nastrój  południowoamerykańskiej fiesty. Około 20 tysięcy Meksykanów  przyjechało do Rzymu na uroczystości kanonizacji swoich 27  rodaków. Wszyscy nowi święci żyli w Meksyku w latach dwudziestych i  trzydziestych XX wieku, czyli w czasach największych  prześladowań religii katolickiej. 22 kanonizowanych męczenników  było księżmi. Ryzykując życie przyłączyli się do działalności  laickiego ruchu zwanego Movimento cristero, którego celem była  obrona wiary. Ta właśnie organizacja była prześladowana ze  szczególnym okrucieństwem. Dzień wczesniej 50 tys. wiernych zgromadzonych na placu  Św.Piotra w Watykanie uczciło w setną rocznicę kanonizacji  Świętą Ritę z Cascii - patronkę spraw niemożliwych i  orędowniczkę ubogich i zrozpaczonych. Jan Paweł II wskazał Św.  Ritę jako "wzór dla kobiet i rodzin chrześcijańskich" ze  względu na jej heroiczna postawę jako żony, matki, wdowy i  zakonnicy. 

28937  W 10. rocznicę przywrócenia przez Jana Pawła II Ordynariatu Polowego WP, w Katedrze Polowej WP w Warszawie wręczono w niedzielę doroczne nagrody "Benemerenti". Są one przyznawane przez Ordynariat Polowy WP od 1993 za "dawanie świadectwa prawdzie i sprawiedliwości".

26269  Papież Jan Paweł II uznał decyzję o zamknięciu elektrowni atomowej w Czarnobylu za słuszną i mądrą. W telegramie do prezydenta Ukrainy Leonida Kuczmy, opublikowanym w Watykanie, napisał, że zamknięcie elektrowni traktuje jako znak nadziei na lepszy i bezpieczniejszy świat.  "Z radością przyjąłem mądrą decyzję Pańskiego rządu" napisał papież Jan Paweł II i dodał, że przyłącza się do wszystkich na Ukrainie i na całym świecie, których ucieszył "ten znaczący akt".  Ukraina w piątek zamknęła na zawsze elektrownię w Czarnobylu, gdzie w roku 1986 doszło do największej na świecie cywilnej katastrofy nuklearnej. 

42248  Papież Jan Paweł II przyjął w Sali Klementyńskiej 150 polskich dzieci chorych na białaczkę, leczonych w Centrum Zdrowia Dziecka, Instytucie Matki i Dziecka oraz w szpitalu przy ul. Litewskiej w Warszawie.  Witając chore dzieci Jan Paweł II powiedział, że ma nadzieję, iż chociaż na chwilę, tu, w Watykanie, zapomną o swoim cierpieniu.  "Wiem, jak trudne jest doświadczenie choroby, szczególnie, gdy dotyka ono dziecko. Dlatego razem z wami modlę się z całego serca do Pana o dar zdrowia dla was i dla wszystkich waszych rówieśników doświadczonych chorobą i cierpieniem" - powiedział papież. Zaznaczył, że pamięta w modlitwie o rodzicach i opiekunach chorych dzieci.  Jan Paweł II dał do zrozumienia, że zdaje sobie sprawę z trudnej sytuacji polskiej służby zdrowia. "Myśląc o trudnej sytuacji, której doświadcza polska służba zdrowia, proszę Boga, by natchnął wszystkich odpowiedzialnych duchem miłości i wiedzy, tak by uczynili wszystko, co możliwe, w celu zmiany tego stanu rzeczy dla dobra wszystkich Polaków" -powiedział Jan Paweł II.  Podróż do Rzymu umożliwiła dzieciom fundacja "Porozumienie bez barier" Jolanty Kwaśniewskiej. Żona prezydenta także uczestniczyła w audiencji.

27087  W Bazylice Mariackiej w Krakowie odbył się koncert Londyńskiej Orkiestry Filharmonicznej, zorganizowany dla uczczenia Wielkiego Jubileuszu oraz 1000-lecia Biskupstwa Krakowskiego. To jedyny występ londyńskich filharmoników w Polsce. Koncert z udziałem blisko 200 artystów - 80-osobowej Londyńskiej Orkiestry Filharmonicznej, 100-osobowego chóru oraz solistów - prowadził nowojorski dyrygent Gilbert Levine.  Jak powiedział PAP Levine, milenijny koncert odbył się w Krakowie, bo to miasto, z którym duchowo jest związany papież Jan Paweł II. Krakowski występ to jeden z serii koncertów londyńskiej filharmonii przygotowanych z okazji Wielkiego Jubileuszu. Pierwszy z nich odbył się w marcu w Baltimore, kolejny w kwietniu w Londynie, a 18 maja wysłuchał go, w dniu swoich 80-tych urodzin, papież Jan Paweł II.  Czwartkowy występ londyńskich filharmoników rozpoczęła "Bogurodzica" wykonana przez chór a capella. "Nie znam żadnej innej krótkiej modlitwy, która lepiej by reprezentowała polską duszę i polskie oddanie katolicyzmowi" - mówi Gilbert Levine. "Każdy Polak, którego znam, umie tą modlitwę, nawet jeśli nie słyszał muzyki" - dodaje.  W programie znalazły się także "Symfonia pieśni żałosnych" Henryka Mikołaja Góreckiego oraz IX Symfonia Ludwiga van Beethovena. 

43483  Patriarcha ormiańsko-katolicki Nerses Bedros XIX przybył do Polski na zaproszenie prymasa Polski kard. Józefa Glempa i kard. Franciszka Macharskiego.  Okazją do wizyty patriarchy jest przypadające w tym roku 1700-lecie chrztu Armenii. Patriarcha odwiedził Polskę w drodze na Ukrainę, gdzie spotka się z papieżem Janem Pawłem II.  Podczas swej wizyty patriarcha odprawi dwie msze ormiańsko-katolickie w Gdańsku i w krakowskiej Bazylice Mariackiej, spotka się z wyznawcami obrządku ormiańsko-katolickiego w Polsce i weźmie udział w konferencji Episkopatu Polski. 

2673  Spotykając się w czwartek wieczorem w papieskim instytucie Notre  Dame w Jerozolimie z przywódcami religijnymi - żydowskimi i  muzułmańskimi, papież ponowił wezwanie do dialogu  międzyreligijnego, ale przebieg spotkania wykazał, że w  skomplikowanej sytuacji politycznej na Ziemi Świętej dialog ten  nie jest sprawą łatwą. Przed papieżem przemawiali mufti Szahil al-Talimi,  przewodniczący Trybunału Palestyńskiego, oraz główny  aszkenazyjski rabin Izraela Meir Lau. Al-Talimi wygłosił utrzymane w ostrym tonie przemówienie, w  którym praktycznie odrzucał możliwość dialogu z Żydami. Powitał  papieża "na Ziemi Palestyńskiej", "w stolicy narodu  muzułmańskiego". "Jerozolima, miasto Saladyna - podkreślił al- Talimi - stanowi część narodu islamskiego, jest miastem proroka  Mahometa, miastem Jezusa, niech pokój będzie z nim". Wielki rabin Jerozolimy Meir Lau witał papieża jako "zwiastuna i  most pokoju, nadziei i przyjaźni między narodami".

15227  W Krakowie zaprezentowano album papieskiego fotografa Arturo Mari "Pielgrzymka Narodowa", poświęcony lipcowej Pielgrzymce Narodowej Polaków do Rzymu z okazji Wielkiego Jubileuszu 2000. W albumie znalazły się zdjęcia wybrane spośród 2,5 tys. fotografii zrobionych w trakcie pielgrzymki przez Arturo Mariego, osobistego fotografa papieża. Wydawca albumu, Leszek Sosnowski z wydawnictwa "Biały Kruk", powiedział, że album komponowano wg reguł "montażu skojarzeniowego", by jedno i drugie zdjęcie budowały razem nowe znaczenia. Ograniczono w nim także tekst, by "fotografia mogła przemówić". Album "Pielgrzymka Narodowa" powstał w ramach Złotej Serii albumowej, poświęconej wielkim wydarzeniom Roku Świętego. "Naszym marzeniem jest, by tematem jednego z kolejnych albumów była pielgrzymka Ojca Świętego do Rosji" - powiedział Sosnowski. W pierwszej Pielgrzymce Narodowej Polaków do Wiecznego Miasta z okazji Wielkiego Jubileuszu 2000 wyruszyło ponad 30 tys. Polaków. Udział w niej wzięli m.in. prezydent Aleksander Kwaśniewski, premier Jerzy Buzek, marszałek Sejmu Maciej Płażyński i przewodniczący "Solidarności" Marian Krzaklewski. Pielgrzymka trwała od 6 do 8 lipca. Jej najważniejszym wydarzeniem była msza święta na placu św. Piotra w Watykanie z udziałem Jana Pawła II oraz specjalna audiencja papieska tylko dla Polaków.

6767  W Parku Strzeleckim w Krakowie wmurowano w sobotę akt erekcyjny  pomnika Jana Pawła II. 

38573  Rekordowa liczba sportowców - 1500 z 31 krajów - uczestniczy w XII Światowych Igrzyskach Młodzieży Salezjańskiej w Warszawie. Do młodych zawodników telegram skierował papież Jan Paweł II, który życzył, by w sportowej rywalizacji mogli wykazać się talentami i sprawnościami zdobytymi podczas treningów i sięgali po laury w różnych dziedzinach sportu. 

32324  której nie trzeba rekomendować, a związki papieża z pracą uniwersytecką jako teologa, filozofa i literata są niezaprzeczalne" - powiedział PAP rektor UAM prof. Stefan Jurga. 

